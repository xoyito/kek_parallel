Ex was wiitz’in, naq nekexqak’ul sa’ li jolomil ch’utub’aj-ib’ re abril 2020 re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan, jo’ ak nekenaw, xaqxookin cheru sa’ jun li sala yamyo!Sa’ li jolomil ch’utub’aj-ib’ xnume’, naq xinye naq “chaab’ilaq” ut “maajo’q’e raj taasachq sa’ eech’ool” li ch’utub’aj-ib’ re li abril a’in, ink’a’ xinnaw naq ka’ajwi’ chiru lajeeb’ chi kristiaan yooqin chi aatinak, ut xb’aan a’an naq maajo’q’e taasachq sa’ inch’ool laa’in!
A’b’an xnawb’al naq yookex chi tz’aqonk chi najt, jo’ ajwi’ rab’inkil lix ch’ina-usal li b’ich xe’xb’icha laj b’ichanel, “It Is Well with My Soul,” k’a’jo’ naq naxk’ojob’ li waam.Jo’ ak nekenaw, moko naru ta naq te’xch’utub’ rib’ li komon chirilb’al li ch’utub’aj-ib’ a’in, xb’aan naq naqaj xb’aanunkil li jo’ k’ihal naru chiqu re xramb’al xjek’inkil li yajel COVID-19.
K’a’jo’ xnimal lix rahob’tesihom li yajel a’in chiru chixjunil li ruchich’och’.
Yoo ajwi’ chixk’eeb’al chi xaqliik li qach’utam sa’ Iglees, lix k’anjeleb’ li misioneer, ut li k’anjel sa’eb’ li santil ochoch chiru jun k’amok.Us ta toch’b’ilo anajwan xb’aan jun li yajel, toj wankeb’ k’iila paay chi ch’a’ajkilal naru taqak’ul sa’ li qayu’am.
Naru te’qak’ul li ch’a’ajkilal jo’ li rahilal, li nimla sachk, malaj xyot’ik li qaam.Chan raj ru taqakuyeb’ li ch’a’ajkilal a’an?
Li Qaawa’ naxye qe naq “wi kawresinb’ilex ink’a’ texxuwaq.”1 Yaal naq naru taqak’uula li tzakemq, li ha’, ut li tumin.
A’b’an, aajel ajwi’ ru xnujob’resinkil li qamusiq’ejil k’uuleb’aal rik’in li paab’aal, li yaal, ut li xnawom ch’oolej.Li xnimal ru rajom li qayu’am, a’an xkawresinkil qib’ chixk’ulb’al laj Yo’ob’tesihom qe.
Naqab’aanu a’in naq naqayal qaq’e rajlal kutan chi wulak jo’ chanru li qaKolonel, Jesukristo.2 Ut naqab’aanu a’an naq rajlal kutan naqajal qak’a’uxl ut nokosantob’resiik, nokok’irtesiik, ut nokokawob’resiik xb’aan lix wankil li Kolonel.
Chi jo’kan naq naru taqeek’a li tuqtuukilal ut sahil ch’oolejil, us ta wanko sa’ xq’ehil li ch’a’ajkilal.
Xb’aan a’in naq li Qaawa’ naxtz’aama qe naq tooxaqliiq sa’eb’ li na’ajej sant ut naq “ink’a’ too’eek’asiiq.”3Sa’ li chihab’ a’in naqanima wiib’ cient chihab’ chaq xk’utb’al rib’ li Dios Yuwa’b’ej ut li Jesukristo, lix raarookil Alal, chiru laj Jose Smith.
Sa’ li k’utb’esinb’il matk’ a’an, li Dios Yuwa’b’ej kixk’ut chi ruq’ li Jesukristo ut kixye: “A’in li Walal Raaro Inb’aan.
Chawab’i a’an!”4Li tijom kik’eeman re laj Jose a’an qe ajwi’ laa’o.
Laa’o tento taqasik’, chi anchal qametz’ew, rab’inkil li Jesukristo, li na’aatinak qik’in rik’in lix wankil ut lix k’anjel li Santil Musiq’ej.Li rajb’al chixjunileb’ li jolomil ch’utub’aj-ib’, a’an qatenq’ankil chirab’inkil a’an.
Ak xootijok, ut nakatqab’oq chi tijok, re xtz’aamankil naq lix Musiq’ li Qaawa’ taawanq qik’in sa’ naab’alil re naq naru taawab’i li aatin naraj li Kolonel naq taawab’i laa’at—li aatin li tixk’e chi tuqlaak laa waam.
Li aatin li tixk’irtesi laa yot’b’il ch’ool.
Li aatin li tixkutanob’resi laa k’a’uxl.
Li aatin li tatxtenq’a chixnawb’al k’a’ru tento taab’aanu re xik chi uub’ej sa’eb’ li kutan re choqink ut ch’a’ajkilal.Naqatz’aama naq li ch’utub’aj-ib’ a’in chaab’ilaq ut maajo’q’e taasachq sa’ aach’ool xb’aan li aatin taawab’i, li chaab’il esil li taak’utmanq, ut li k’anjel b’oqb’ilaqat wi’ chi tz’aqonk.Sa’ xraqik li ch’utam re domingo eq’la, taqab’aanu jun ch’utlajik re tiik ruhil k’a’uxlej chiru chixjunil li ruchich’och’ ut tink’am eeb’e sa’ li loq’laj Japok-e re Hosanna.
Naqatz’aama naq chi sa taak’ul a’in sa’ musiq’ej naq chiru chixjunil li ruchich’och’ toob’antioxinq sa’ junajil chiru li Dios Yuwa’b’ej ut lix Raarookil Alal rik’in xnimankileb’ ru chi jo’ka’in.Choq’ re li loq’laj k’anjel a’in, naqoksi jun li saqi sut.
A’b’an wi maak’a’ laa we, naru taawoksi laa wuq’.
Sa’ xraqik li Japok-e re Hosanna, taqab’icha sa’ komonil li b’ich “Lix Musiq’ li Dios.”5Ex was wiitz’in, ch’ina-usaq li ch’utub’aj-ib’ a’in.
Chaab’ilaq li chihab’ a’in naq naqajayali qib’ rik’in li Kolonel ut lix evangelio li k’ojob’anb’il wi’chik.
Li jalaak li q’axalaq nim ru sa’ li ch’utub’aj-ib’ a’in, a’an naq taajalaaq li qach’ool ut naq taqatikib’ xsik’b’al ru rab’inkil li Kolonel chiru chixjunil li qayu’am.K’ulb’ilex sa’ li jolomil ch’utub’aj-ib’ re abril 2020!
Ninnaw naq li qaChoxahil Yuwa’ ut li Jesukristo, li Ralal, junelik nokohe’xk’oxla.
Wanqeb’ qik’in sa’eb’ li wiib’ kutan a’in naq yooqo chixyalb’al qaq’e chi nach’ok rik’ineb’ ut roxloq’inkileb’.
Sa’ lix loq’laj k’ab’a’ li Jesukristo, amen.
Jun sut kiwil jun li eetalil wan sa’ xlemul jun k’ayib’aal li naxye, “Sahil ch’oolejil, $15.00.” Kichal ink’a’uxl chirix xnawb’al jo’ k’ihal li sahil ch’oolejil tinruuq raj chixloq’b’al rik’in $15, ut xin-ok chirilb’al.
Li k’a’ru xintaw a’an naab’al chi k’a’aq re ru kub’enaq xtz’aq ut maak’a’ neke’ok wi’—maak’a’ li k’a’ru xwil naru raj xk’eeb’al we li sahil ch’oolej li naxyeechi’i’ li eetalil!
Chiru xnumikeb’ li chihab’, naab’al sut nink’oxlak chirix li eetalil a’an ut chan ru naq moko ch’a’aj ta xsik’b’al li sahil ch’oolejil sa’ li kok’ k’a’aq re ru li maak’a’ neke’ok wi’ ut yal numeleb’.
Jo’ komon sa’ Lix Iglees li Jesukristo reheb’ laj Santil Paab’anel sa’ Roso’jikeb’ li Kutan, wan qik’in li osob’tesihom re xnawb’al chan ru ut b’ar natawman li tz’aqal sahil ch’oolejil.
Natawman sa’ xyu’aminkil chi k’eeb’il reetal chi us li evangelio xaqab’anb’il xb’aan li Qaawa’ ut li qaKolonel, Jesukristo, ut sa’ xyalb’al qaq’e chi wulak jo’ a’an.Wan jun qaraarokil amiiw aj k’anjel sa’ li b’eleb’aal ch’iich’ tren.
Sa’ jun kutan, naq yoo chixb’eresinkil li tren, kiril chi najt jun ch’ina b’eleb’aal ch’iich’ xaqxo sa’ xb’ehil li tren.
Sa’ junpaat kixk’e reetal naq li ch’ina b’eleb’aal ch’iich’ t’ilt’o sa’ xb’ehil li tren, ut ink’a’ naru chi elk aran.
Sa’ junpaat kixloch li esil re patz’ok tenq’ ut a’an ki’ok chixxaqab’ankil li junjunq xtasalil li tren, li naxq’ax jun kiloom li roq chirix lix motor, ut li riiq li naxk’am numenaq 6.500 toneladas (5.897 toneladas métricas).
Maak’a’ junaq xna’leb’ li winq li taaruuq raj xxaqab’ankil li tren re naq ink’a’ tixten rib’ rik’in li ch’ina b’eleb’aal ch’iich’, ut jo’kan kik’ulman.
Us tana’ choq’ reheb’ li li wankeb’ chi sa’ li ch’ina b’eleb’aal ch’iich’, ke’rab’i li lix yaab’ li tren naq yoo chaq chi chalk ut ke’eelelik chi sa’ naq b’ab’ay chik ma neke’xten rib’.
Naq laj ch’e’ol tren yoo chi aatinak rik’in laj k’aak’alenel tenamit li yoo chaq chi patz’ok chirix li kik’ulman, kinach’ok chaq jun li ixq sa’ josq’il.
Kixjap re chixyeeb’al naq kiril chixjunil li kik’ulman ut kixye naq laj ch’e’ol re li tren, chi moko kixyal ta xq’otb’al li b’e re naq ink’a’ raj tixten rib’ rik’in li ch’ina b’eleb’aal ch’iich’!Jo’kan b’i’, wi laj ch’e’ol tren kiru raj chixq’otb’al rix ut elk chiru lix b’e re naq ink’a’ tixten rib’ rik’in li ch’ina b’eleb’aal ch’iich’, a’an ut chixjunileb’ li wankeb’ chi sa’ li tren ke’sach raj sa’ jun nimla toch’e’k ut li tren ki’oso’ raj naq kixaqli chi jwal kaw.
Us tana’ choq’ re a’an, lix b’ehil li tren li yoo chi xik wi’ ink’a’ ke’eek’an ut chi jo’kan lix yantil ke’kana chi tiik toj reetal naq kiwulak sa’ xna’aj, maak’a’ naxye li k’a’ru xramok re xb’e.
Choq’ re xsahil qach’ool, laa’o wanko ajwi sa’ jun li b’e, jun li b’e re sumwank li xqak’e wi’ qaatin naq xkub’e qaha’ choq’ komon sa’ Lix Iglees li Jesukristo reheb’ laj Santil Paab’anel sa’ Roso’jikeb’ li Kutan.
Us ta naru taqataw li k’a’ru taaramoq li qab’e naq yooqo chi xik, li b’e a’in tooxk’am chi tiik toj reetal taqataw li chaq’al ru atawom li maak’a’ roso’jik wi nokowan chi tiik chi sa’ li b’e a’in.Li k’utb’esinb’il matk’ chirix li che’ re li yu’am naxk’ut chiqu li nak’ulman naq ink’a k’eeb’il reetal li b’aanuhom ut chan ru naq a’an nokoxnajtob’resi chiru li b’e re li sumwank.
K’oxlahomaq rix naq li b’arb’ookil ch’iich’ ut li b’e laatz’ ut ka’ch’in ru, malaj xb’ehil li sumwank, tiik nekek’amok toj chiru li che’ re li yu’am, b’ar wi’ chixjunil li osob’tesihom yeechi’inb’il xb’aan li qaKolonel ut lix tojb’al rix li maak kixb’aanu wankeb’ choq’ re li tiikeb’ xch’ool.
Sa’ li k’utb’esinb’il matk’ kiwan ajwi’ jun li nima’ li naxk’utb’esi xtz’ajnil li ruchich’och’.
Eb’ li loq’laj hu neke’xch’olob’ naq li nima’ a’in “yoo chi nume’k, ut nach’ wan rik’in li che’,” ut ink’a’ toj chiru a’an.
Sa’ li ruchich’och’ wan naab’al li k’a’aq re ru nasachok ch’oolej li naru ajwi’ naxb’alaq’iheb’ toj reetal li sik’b’ileb’ ru, li naxb’aanu naq ink’a’ te’xk’e reetal lix b’aanuhom sa’ xyu’aminkil lix sumwank, ut naxk’ameb’ chi jo’kan chixk’atq li che’, a’b’an ink’a toj chiru a’an.
Wi ink’a’ naqak’e reetal xyu’aminkil li qasumwank chi tz’aqal re ru, lix yalb’al qaq’e chi ink’a’ k’eeb’ilaq reetal, naru nokoxk’am sa’eb’ li b’e moko us ta ru, malaj taqajunaji qib’ rik’ineb’ li ak xe’ok sa li kab’l li nim ut paapo xsa’.
Wi ink’a’ naqak’e reetal, naru toob’ut’irq sa’ xchamal ut xtz’ajnil ru li nima’.1Wan jun na’leb’ k’eeb’il reetal chi us ut jun ink’a’ k’eeb’il reetal re xb’aanunkilatq chixjunil, jo’ ajwi’ re xyu’aminkil li evangelio.
Naq naqak’oxla naq xqak’e qib’ sa’ aatin rik’in li qaKolonel, ma naqak’e reetal chi us malaj ink’a’ naqak’e reetal?
Xb’aan naq wanko sa’ ruchich’och’, wan naq ma ink’a’ tab’i’ naqakol rix li qab’aanuhom, rik’in xyeeb’al naq a’an jo’ wank sa’ li choql ruhil na’ajej, malaj xyuhinkil ru li us rik’in li ink’a’ jwal us?
Rajlal naq naqaye, “maare,” “wi,” malaj “a’b’an” chirix xtaaqenkil li na’leb’ neke’xk’e li neke’k’amok qab’e, eb’ li profeet, malaj xk’eeb’al reetal xyu’aminkil li evangelio, naraj naxye naq yooko chixyeeb’al, “Li na’leb’ a’an moko choq’ we ta.” Naru naqakol qix chirix chixjunil, a’b’an li yaal a’an naq maak’a’ junaq chaab’il na’leb’ re xb’aanunkil li ink’a’ us!Li ch’ol aatin reheb’ li li saaj winq ut saaj ixq choq’ re li chihab’ 2019 isinb’il chaq sa’ Jwan 14:15, b’ar wi’ li Qaawa’ naxtaqla: “Wi nikineera, chepaab’eb’ lin taqlahom.” Wi tzaqal yaal naq naqara jo’ naqaye, ma ink’a’ naru taqak’utb’esi li rahok a’an rik’in rilb’al ut xyu’aminkil chi us lix taqlahom?Naq naqak’e reetal chi us xyu’aminkil li evangelio moko naraj ta naxye naq q’es too’iloq malaj ka’ajwi’ li najter na’leb’ nawulak chiqu.
Li naraj naxye, a’an naq k’ulub’ej li qak’a’uxl ut li qab’aanuhom jo’ xtzolom li Jesukristo.
Sa’ xtz’ilb’al rix li jalanil wan rik’in li k’eeb’il reetal chi us rik’in li ink’a’ k’eeb’il reetal sa’ xyu’aminkil li evangelio, qilaq jun siir chi na’leb’:Ma naqak’e reetal chi us li oxloq’ink sa’ li hilob’aal kutan ut xkawresinkil qib’ re tz’aqonk sa’ li loq’laj wa’ak rajlal xamaan?Ma naru raj naq taqak’e b’ayaq chik reetal li qatij ut xtzolb’aleb’ li loq’laj hu malaj naq nokotz’aqon chi tzolok sa’ Kim, Taaqehin—Choq’ reheb’ li komon ut li junkab’al?Ma naqak’e reetal chi us naq noko’oxloq’ink sa’ li santil ochoch, ut ma naqayu’ami chi k’eeb’il reetal li sumwank li kiqab’aanu chaq naq kikub’e qaha’ ut li kiqab’aanu sa’ li santil ochoch?
Ma naqak’e reetal chan ru naq naqatiqib’ qib’ ut naq li t’ikr naqoksi naxram chi us li qatib’el, ut jwal wi’chik sa’eb’ li santil k’anjel ut sa’eb’ li santil na’ajej?
Ma naqak’e reetal chi us chan ru naq naqoksi li loq’laj aq’ej re li santil ochoch?
Malaj lix yeechi’ihom li ruchich’och’ naxjal li qak’a’uxl chi ink’a’ k’eeb’il reetal?Ma naqak’e reetal chi us chan ru naq nokok’anjelak choq’ reheb’ li ani wankeb’ xmajelal ut chan ru naq naqab’aanu li qak’anjel b’oqb’ilo wi’ sa li Iglees, malaj maak’a’ qaweent chirix ut ink’a’ naqake’ reetal chi us li qak’anjel li b’oqb’ilo wi’ chi tenq’ank?Ma naqak’e reetal chi us malaj ink’a’ naqak’e reetal li k’a’ru naqil sa’ li kaxmu malaj sa’eb’ li qacelular?
Ma naqak’e reetal chi us li aatin naqoksi naq noko’aatinak?
Malaj yal naqaq’alu li maajo’il k’a’aq re ru ut li k’a’ru tz’aj ru?Sa’ li ch’ina hu Choq’ re Xkawilaleb’ li Saaj wankeb’ xtusulal li wank, li te’xk’e chi naab’al qosob’tesinkil ut toohe’xtenq’a chi wank sa’ xb’eheb’ li sumwank, wi neke’qataaqe chi k’eek’o reetal.
Li na’leb’ wan chi sa’, us ta tz’iib’anb’il choq’ reheb’ li saaj, moko naraqe’ ta xwankil naq na’ux li elk sa’ xyanqeb’ li saaj winq malaj sa’ xyanqeb’ li saaj ixq.
Neke’k’anjelak qe a’an, chiru chixjunil li hoonal.
Rik’in xtz’ilb’aleb’ rix li na’leb’ a’an naru te’xk’e jalan chik qana’leb’ re taqak’e reetal chan ru naq taqayu’ami li evangelio.Miqakub’si ru li qachaab’il na’leb’ re naq k’ulub’ejaqo sa’ junaq ch’uut, malaj re naq sa taawanq anihaq chik.
Laa’o xtzolom li Jesukristo, jo’kan b’i’ li qak’anjel a’an xtaqsinkileb’ xwanjik li komon, xterq’usinkileb’ ru sa’ junaq na’ajej taqenaq ut santaq chik, b’ar wi’ te’ruuq ajwi’ chixq’olb’al xninqal ru osob’tesihom.Nekexinb’oq chi junjunqal re xsik’b’al lix b’eresihom li Santil Musiq’ej re xnawb’al k’a’ru li jale’k aajel ru xb’aanunkil sa’ li qayu’am re xk’eeb’al reetal naq tiikaq wanqo sa’eb’ li qasumwank.
Jo’kan ajwi’ nintz’aama eere naq meetz’ileb’ rix Ii kristiaan li yooqeb’ ajwi’ chixb’aanunkil li k’anjel a’in.
“We laa’in li raqok aatin, chan li Qaawa’.”2 Chiqajunjunqal wanko sa’ xhoonal li k’iik ut li jalaak.Nawulak chiwu li seraq’ wan sa’ lix Hu Laj Mormon chirixeb’ laj Amlicitas aj q’etoneleb’ paab’aal.
Re xk’utb’al reheb’ li komon naq ink’a’ chik neke’xpaab’ li Jesukristo ut lix Iglees, ke’xk’e jun kaqil eetalil chiru xpeekemeb’ re naq chixjunileb’ te’iloq re.3 Sa’ xjunpak’alil, ut jo’ xtzolom li Jesukristo, k’a’ru li eetalil naqak’e chiqu chi junjunqal?
Ma naru naq eb’ li komon te’ril sa junpaat li reetalil li Kristo sa’ li qilob’aal ut te’xnaw naq a’an naqak’utb’esi xb’aan chan ru naq nokowan sa’ li qayu’am sa’ xyaalalil?Jo’ xtenamit li sumwank, moko k’eeb’il ta sa’ qab’een xjunajinkil qib’ rik’in xkomon li ruchich’och’.
Yeeb’il qe naq b’oqb’ilo choq’ jun “tenamit reechanihom li Dios”4—k’a’jo’ xnimal ru li yehom a’an!
Sa’ rilb’al naq li ruchich’och’ yoo chixsik’b’al ru li maa’usilal junelik, tento taqayal qaq’e rik’in metz’ew re naq tiikaq wanqo sa’ li b’e li nokoxk’am sa’ xyaalal rik’in li Kolonel, chi jo’kan xnimob’resinkil lix yanq li qayu’am re sumwank rik’in lix yeechi’ihom li ruchich’och’.Sa’ xk’oxlankil chan raj ru xtawb’al li tz’aqal sahil ch’oolejil li maak’a’ roso’jik, nink’e reetal naq wan naq wanko sa’ li choql.
Li q’ojyinal choql moko naru ta risinkil naq yooqo chi xik sa’ xb’ehil li sumwank.
Li aaleek ut ink’a xk’eeb’al reetal chi us naru nokohe’xjeq chiru li b’e re xik sa’ li q’ojyinal choql li naxyeechi’i li ruchich’och’ ut najt qayanq nakana rik’in xb’ehil li sumwank.
Wi nawulak li hoonal a’an, li qaraarookil profeet, li Awa’b’ej Russell M. Nelson, naxwaklesi qach’ool re naq toosutq’iiq sa’ xb’ehil li sumwank, ut naq taqab’aanu sa’ junpaat.
K’a’jo’ ninb’antioxi li maatan re li jalb’a-k’a’uxlej ut xwankilal lix tojb’al rix li maak li kixb’aanu li qaKolonel.Relik chi yaal li qayu’am moko tiik ta ru chi tz’aqal.
Jun ajwi’ li winq kiwan chi tz’aqal re ru sa’ xb’een li teleestil ruchich’och’ a’in.
A’an li Jesukristo.
Us ta ink’a’ tz’aqal qe qu, ex was wiitz’in, naru toowanq chi k’ulub’ej, k’ulub’ej re okenk sa’ li loq’laj wa’ak, k’ulub’ej re xk’ulb’al li rosob’tesihom li santil ochoch, ut k’ulub’ej re xk’ulb’al k’utb’esinb’il na’leb’ sa’ junesal.Li rey aj Benjamin kixch’olob’ xyaalal li osob’tesiik ut li sahil ch’oolejil li nachal rik’neb’ li neke’xtaaqe li Kolonel chi k’eek’o reetal: “Ut joʼkan wiʼchik, nawaj raj naq chekʼoxla li osobʼtesiik ut li sahoʼk chʼoolej wankebʼ wiʼ li nekeʼpaabʼank rehebʼ lix taqlahom li Dios.
Xbʼaan naq kʼehomaq reetal, osobʼtesinbʼilebʼ saʼ chixjunil li kʼaʼaq re ru, re li yuʼam aʼin joʼ ajwiʼ re li musiqʼej; ut wi nekeʼkuyuk chi tiikebʼ chi paabʼank toj saʼ rosoʼjik, nekeʼkʼuleʼ chaq saʼ choxa, re naq chi joʼkan teʼruuq chi wank rikʼin li Dios saʼ sahil chʼoolejil li maajoʼqʼe naʼosoʼ.”5Ma naru xloq’b’al li tz’aqal sahil ch’olejil rik’in $15?
Ink’a’, ink’a’ naru.
Li tz’aqal sahil ch’olejil cham ru ut maak’a’ roso’jik nak’ulman sa’ xyu’aminkil rik’in qajom ut chi k’eek’o reetal lix evangelio li Jesukristo.
Sa’ xk’ab’a’ li Jesukristo, amen.
Chalen chaq xtiklajik, li Dios na’aatinak rik’in xtz’uumal reheb’ lix moos, eb’ li profeet.1 Sa’ li eq’la a’in, xqab’i li raatin lix profeet li Dios choq’ re chixjunil li ruchich’och’.
Nakatqara, Awa’b’ej Russell M. Nelson, ut nintz’aama re chixjunil naq te’xtzol ut te’rab’i laa waatin.Naq maji’ nink’et kab’laju chihab’, lin junkab’al ak x’eelelik wiib’ sut sa’ li qochoch re xtikib’ankil chi ak’il li qayu’am sa’ xyanq li choqink, li xuwak, ut li sachk li xchal rik’in li pleetik ut li jachok-ib’ sa’ xjolomil li tenamit.
Ch’a’ajeb’ li kutan a’an choq’ we, a’b’an choq’ re inna’ inyuwa’ jwal nim tana’ li xiw li ke’reek’a.Li qana’ qayuwa’ ink’a’ mas koohe’raatina laa’o lix kok’al kaahib’o chirix li rahilal a’an.
Ke’riiqani li ch’a’ajkilal ut li rahilal chi anchaleb’ xmetz’ew.
Numtajenaq tana’ lix xiweb’, junelik wan ut yoo chaq chixsachb’al xyo’onihomeb’.Li rahil kutan a’an chirix li Guerra Mundial II kixjal li ruchich’och’.
Kinixjal laa’in.Sa’ li kutan a’an, sa’ xchamal lin junaatalil, naab’al sut xinpatz’, “Ma toj wan li yo’onink sa’ ruchich’och’?”Eb’ li anjel sa’ qayanqNaq xink’oxla li patz’om a’in, xink’oxlaheb’ li saaj misioneer aj America li ke’k’anjelak sa’ qayanq chiruheb’ li chihab’ a’an.
Ke’xkanab’ li sahil wank sa’ rochocheb’ chi najt ut ke’k’ulun sa’ Alemania—xch’ocheb’ li ani toje’ ke’pleetink reheb’—re xyeechi’inkil xyo’onihom li qatenamit.
Ink’a’ ke’k’ulun re xyeeb’al naq wan qamaak, re qaq’usb’al, chi moko re xk’eeb’al qaxutaan.
Chi anchaleb’ xch’ool ke’xq’axtesi jun raqal lix yu’ameb’ ut maajun reeqaj ke’xsik’, ka’ajwi’ ke’raj xtenq’ankileb’ li ras riitz’in chixtawb’al li sahil ch’oolejil ut li tuqtuukilal li ak xtawomeb’.Choq’ we, tz’aqaleb’ re ru li saaj winq ut ixq a’an.
Ninnaw naq ke’wan xmajelaleb’, a’b’an choq’ we ink’a’.
Junelik tinjuntaq’eetaheb’ rik’in li anjel re saqen ut taqenaqil loq’al, aj k’amol re li uxtaan, li chaab’ilal, ut li yaal.Us ta nujenaq li ruchich’och’ rik’in eetz’unk, raho’k, xik’ ilok, ut xuwak, lix b’aanuhomeb’ ut li raatineb’ li saaj a’in ke’xnujob’resi inch’ool rik’in yo’onihom.
Li esil chirix li evangelio li jultikanb’il xb’aaneb’ kixq’ax ru yalaq chik na’leb’ ut rahilal re li ruchich’och’ a’in.
Kixk’e choxahil xsumenkileb’ li qaninqi patz’om sa’eb’ li ch’a’ajkil kutan a’an.Li esil, a’an naq yo’yo li Dios ut naq nokoxra, us ta wan li ch’a’ajkilal, li sachk, ut li choqink.
A’an kixk’utb’esi rib’ chi yaal sa’ li qakutan re xk’ojob’ankil wi’chik li saqen ut li yaal—lix evangelio ut lix Iglees.
A’an yoo wi’chik chi aatinak rik’ineb’ li profeet; li Dios wan sa’ qayanq—ut yoo chi k’anjelak sa’ li qayu’am ut chixb’eresinkileb’ li ralal xk’ajol.Jwal sachol ch’oolej li na’leb’ naqataw naq taqatz’il rix li na’leb’ kixk’uub’ li Dios chirix li kolb’a-ib’ ut li taqenaqil loq’al, li k’uub’anb’il na’leb’ re sahil ch’oolejil, choq’ reheb’ li ralal xk’ajol.
Naq naqeek’a naq maak’a’ qawankil, naq tz’eqtaananb’ilo, malaj sachb’ilo, naqatzol naq naru taqanaw naq moko sachsooko ta sa’ xch’ool li Dios—relik chi yaal, naq a’an naxyeechi’i re chixjunileb’ li ralal xk’ajol jun maatan jwal nim: naq “taqeechani xyeechi’ihom li Dios, sum’eechaninelaqo qochb’een li Kristo.”2K’a’ru naraj naxye a’in?Naq taawanq qayu’am chi junelik ut xtz’aqalil xsahil qach’ool,3 ut naq tooruuq “chireechaninkileb’ li k’ojarib’aal, li awa’b’ejihom, li taqlanelil, ut li wankilal.”4Tuulan naweek’a chixnawb’al naq naru taqak’ul li chaq’al ru ut taqenaqil maatan a’in—moko xb’aan ta aniho laa’o, xb’aan b’an ani li Dios.Rik’in li nawom a’in, chan tab’i’ ru tooruuq raj chi wech’ok malaj raho’k sa’ qach’ool?
Chan tab’i’ ru tooruuq raj chi ilok taq’a naq lix Reyeb’ li rey nokoxb’oq chi taqe’q toj sa’ junaq kutan chalel re choxahil sahilal?5Li kolb’a-ib’ sa’ qayanqXb’aan lix tz’aqal rahok li Dios choq’ qe, ut lix junelikil mayej li Jesukristo, naru naq li qamaak—eb’ li ninq jo’eb’ ajwi’ li kok’—te’sachmanq ut ink’a’ chik te’jultikamanq.6 Tooruuq chi xaqliik chiru a’an chi saq qu, chi wan qak’ulub’, ut chi santob’resinb’il qu.Numtajenaq inb’antioxihom choq’ re lin Choxahil Yuwa’.
Ninnaw naq ink’a’ naxkanab’eb’ li ralal xk’ajol chi b’eek chiru xq’ojyinal li yu’am chi maak’a’ xyo’onihomeb’ choq’ re jun junelikil kutan li q’axal nalemtz’un ru.
Kixk’e li na’leb’ li naxk’ut chan ru tooq’ajq rik’in.
Ut sa’ xch’oolil chixjunil a’in wan li Ralal raaro xb’aan, li Jesukristo,7 ut lix mayej choq’ qe.Lix tojb’al rix li maak xb’aan li Kolonel naxjal chi tz’aqal chan ru truuq taqil li qamaak ut li qamajelal.
Ruuchil xk’oxlankileb’ rajlal ut reek’ankil naq ink’a’ truuq taatoje’q qix ut naq maak’a’ qayo’onihom, naru taqataw qana’leb’ rik’ineb’ ut tooyo’oninq.8 Li maatan re li jalb’a-k’a’uxlej naxk’e qawankil chixkanab’ankil chiqix li qamaak ut ok choq’ ak’il yo’ob’tesihom.9B’antiox re li Jesukristo, ink’a’ taanawe’q qu a’ yaal li qamajelal.
Naru te’xsaqob’resi qu.Jo’ laj wajb’ li naxyal chaab’ilo’k, naru taqoksi li qat’anik, li qamajelal, ut li qamaak jo’ tenq’ re rilb’al qib’, xnimob’resinkil li qarahom choq’ reheb’ li qas qiitz’in, ut xsaqob’resinkil qib’ rik’in li jalb’a-k’a’uxlej.Wi naqajal qak’a’uxl, li qamaak ink’a’ nokorisi chi junelik.
Nokoxtenq’a b’an chi xik chi uub’ej.Toj k’uula’alo anajwan, maji’ naqataw li taqenaqil loq’al ut wankilal li truuq taqeechani.
Maajun naxtzol li b’eek ut li aalinak chi ink’a’ nat’ane’ ut naxtoch’ rib’ naab’al sut.
Chi jo’ka’in naqataw qana’leb’.Wi naqayal qaq’e chi anchal qach’ool, junelik naqayal ab’ink chiru lix taqlahom li Dios, ut naqajal qak’a’uxl, nokokuyuk, ut naqayu’ami li naqatzol, chi junjunqil li raqal taqach’utub’ li saqen sa’ li qaam.10 Ut us ta maji’ naqataw ru xtz’aqalil li qawankil anajwan, “naqanaw chi us naq, jo’q’e taak’utunq [li Kolonel],” taqil li rilob’aal sa’ li qe, ut “toxqil ru a’an chi tz’aqal re ru.”11Nimla yeechi’ihom a’in!Yaal, wan chi choqinb’il li ruchich’och’.
Yaal ajwi’ naq wan li qamajelal.
A’b’an miqaxulub’ li qajolom chi maak’a’ qayo’onihom, xb’aan naq naru taqapaab’ li Dios ut li Jesukristo, li Ralal, ut naru taqak’uluba’ li maatan re li Musiq’ej li tooxb’eresi sa’ li b’e a’in li nak’amok sa’ li sahil ch’oolejil ut choxahil sahilal.12Li Jesus sa’ qayanqRajlal ninpatz’, k’a’ raj ru tixk’ut ut tixb’aanu li Jesus wi ta taawanq sa’ qayanq anajwan?Chirix lix waklijik chi yo’yo, li Jesukristo kixtz’aqob’resi ru lix yeechi’ihom naq taarula’ani “jalan chik lix karneer.”13Lix Hu laj Mormon: Jun chik ch’olob’anb’il esil chirix li Jesukristo na’aatinak chirix lix k’ulunik chiruheb’ li kristiaan sa’ li ch’och’ America.
Wan qik’in li xnimal ru esil a’in jo’ aj yehol xnawom lix k’anjel li Kolonel.Eb’ li kristiaan sa’ lix Hu laj Mormon ke’wan chixjunpak’al li ruchich’och’—jalan jalanq li resilaleb’, lix na’leb’eb’, ut lix tenamiteb’ rik’ineb’ li kristiaan kik’anjelak wi’ li Kolonel sa’ xyu’am.
A’b’an, naab’al li na’leb’ li kixk’ut chiruheb’ juntaq’eet rik’in li kixk’ut sa’ li Santil Ch’och’.K’a’ut naq kixb’aanu a’in?Li Kolonel junelik naxk’ut li yaal li ink’a’ najala.
Wan xyaalal lix k’utum choq’ re chixjunileb’.A’an ki’aatinak chirix li yo’onink ut li komonil wank—xch’olob’ankil naq li Dios li qaChoxahil Yuwa’ ink’a’ naxkanab’eb’ li ralal xk’ajol.Naq wan li Dios sa’ qayanq!Wiib’ cient chihab’ chaq, li Kolonel kik’ulun wi’chik sa’ ruchich’och’.
Rochb’een li Dios Yuwa’b’ej, a’an kixk’ut rib’ chiru laj Jose Smith naq kaalaju chihab’ xyu’am ut kixtikib’ lix k’ojob’ankil wi’chik lix evangelio ut lix Iglees li Jesukristo.
Chalen chaq li kutan a’an, xteeman li choxa, ut eb’ laj choxahil taql ke’kub’e chaq sa’ choxa.
Kihoyman li saqen ut li nawom chalen li choxahil k’ojarib’aal.Li Qaawa’ Jesukristo ki’aatinak chi ak’il rik’in li ruchich’och’.K’a’ru kixye?Osob’tesinb’ilo naq naab’al li raatin kitz’iib’aak sa’ li Tzol’leb’ ut Sumwank—li naru taaroksi yalaq ani sa’ ruchich’och’ li naraj rilb’al ru ut xtzolb’al.
K’a’jo’ xnimal xloq’al li aatin a’an choq’ qe anajwan!Ut ink’a’ taasachq raj qach’ool naq li Kolonel yoo chixk’utb’al wi’chik li tz’aqal esil re lix evangelio: “Taara li Qaawa’ laa Dios chi anchal aach’ool, ut chi anchal aametz’ew, aak’a’uxl, ut aakawilal; ut sa’ lix k’ab’a’ li Jesukristo tatk’anjelaq chiru.”14 Nokoxmusiq’a chixsik’b’al li Dios15 ut chixyu’aminkil li na’leb’ kixk’utb’esi chiruheb’ lix moos, eb’ li profeet.16Naxk’ut naq taqatzol qib’ chiqib’il qib’17 ut naq toowanq “chi nujenaq rik’in rahok choq’ reheb’ chixjunil li winq.”18Nokoxb’oq chi wank choq’ li ruq’ ut chixb’aanunkil li us.19 “Moorahok yal chi aatin … choorahoq b’an rik’in qab’aanuhom ut chi tz’aqal yaal.”20A’an nokoxb’oq chixpaab’ankil lix nimla taqlahom: re rahok, wotzok, ut xb’oqb’al chixjunil chixk’ulb’al lix evangelio ut lix Iglees.21Naxk’e qataqlankil naq te’qakab’la li santil ochoch ut naq too’ok ut took’anjelaq aran.22Naxk’ut chiqu chan ru too’ok choq’ xtzolom—naq li qach’ool ink’a’ tixsik’ li wankilal, li b’ihomal, li k’ulub’aak, chi moko li opiis.
Naxk’ut chiqu naq “taqatz’eq chiqix li k’a’aq re ru re li ruchich’och’ a’in, ut taqasik’ li k’a’ru re jun q’axal chaab’il wi’chik.”23Naxtz’aama naq taqasik’ li sahil ch’oolejil, li saqen, li tuqtuukilal, li yaal,24 ut xq’axb’al ru li kamk ut xk’ulb’al li junelik yu’am li yeechi’inb’il qe.25Cho’aatinaq chirix li na’leb’ a’in.
K’oxla naq li Jesus taachalq raj sa’ laa teep malaj uq’ej, malaj sa’ laa wochoch anajwan.
K’a’ raj ru taa’uxq?A’an taaril raj xsa’ laa waam.
Maak’a’aq raj aj-e li nak’utun chawix.
A’an tixnaw raj anihat tz’aqal.
A’an tixnaw raj li rajom aach’ool.Tixwaklesiheb’ raj li ani tuulan ut kub’enaq xch’ool.Tixk’irtesiheb’ raj li yaj.Tixnimob’resi raj xpaab’aaleb’ ut xkawilal xch’ooleb’ li neke’wiib’an xch’ool.Tixk’ut raj chiqu chan ru xteeb’al li qach’ool chiru li Dios ut xtenq’ankileb’ li qas qiitz’in.Tixk’e raj reetal ut taaroxloq’i xmaak’a’il li b’alaq’, li tuulanil, x’anchalil li ch’oolej, li paab’aal, li toqob’ank-u, ut li tz’aqal rahok.Rik’in rilb’al xsa’ ru yal ta jun sut, toojalaaq raj chi junelik.
Toojalaaq raj chi junajwa.
Jalb’ilaqo raj xb’aan li qanawom naq li Dios wan sa’ qayanq chi yaal.K’a’ru tento taqab’aanu?26Najultiko’ we rik’in chaab’il ch’oolej lin yu’am naq yookin chaq chi k’iik.
Wi ta tinruuq chi q’ajk sa’ li kutankil a’an, tink’ojob’ raj xch’ool li saaj winq a’an ut tinye re naq chikanaaq sa’ li chaab’il b’e ut naq mixkanab’ sik’ok.
Ut tinpatz’ raj re naq tixb’oq li Jesukristo sa’ xyu’am, xb’aan naq li Dios wan sa’ qayanq!Eere laa’ex, ex was wiitz’in, ex wamiiw, ut reheb’ chixjunil li neke’xsik’ xsumenkileb’, li yaal, ut xsahileb’ xch’ool, ninye a’in: meekanab’ sik’ok rik’in paab’aal ut kuyum.27Chexpatz’oq, ut texk’uluq.
Chextochʼoq, ut taateemanq cheru.28 Chepaab’ li Qaawa’.29Sa’ li qayu’am wulaj wulaj, aajel ru ut nimla osob’tesink li xtawb’al li Dios.Wi taqatz’eq chiqix li q’etq’etil ut toonach’oq rik’in lix k’ojarib’aal chi yot’b’il qach’ool ut tuulan qamusiq’,30 a’an ajwi’ taanach’oq qik’in.31Wi taqasik’ ru xtaaqenkil li Jesukristo ut chixk’amb’al xb’ehil li tzolom, chi junjunqil li raqal, taachalq li kutan taqak’ul wi’ li xnimal ru maatan re xk’ulb’al xtz’aqalil xsahil qach’ool.Ex wamiiw, li qaChoxahil Yuwa’ nekexxra chi tz’aqal.
Ak xk’ut lix rahom chi numtajenaq, ut li jwal nim, a’an xq’axtesinkil li Ralal Junaj Chirib’il chiru jo’ mayej ut maatan choq’ reheb’ li ralal xk’ajol, re naq tooruuq chi sutq’iik rik’in li qana’ qayuwa’ sa’ choxa.Ninch’olob’ xyaalal naq yo’yo li qaChoxahil Yuwa’, naq li Jesukristo naxb’eresi lix Iglees, ut naq li Awa’b’ej Russell M. Nelson, a’an lix profeet.Nekexwosob’tesi ut ninyeechi’i inrahom choq’ eere sa’ li sahil Paswa a’in.
Tehomaq eech’ool chiru laj Kolol qe ut aj Tojol qix, maak’a’ naxye lee ch’a’ajkilal, lee rahilal, ut lee maak; taaruuq teenaw naq yo’yo, naq nekexxra, ut naq b’antiox re a’an, maajo’q’e texkanaaq eejunes.Li Dios wan sa’ qayanq.Ninch’olob’ xyaalal a’in sa’ lix loq’laj k’ab’a’ li Jesukristo, amen.
Sa’ lix Hu laj Hageo, sa’ li Najter Chaq’rab’, muqmu b’ayaq, laj Hageo naxye resil jun ch’uut chi tenamit li ke’raj raj ru lix na’leb’ li Elder Holland.
Ke’sach rik’in naq ink’a’ ke’xk’e li Kristo jo’ xb’eenil sa’ xyu’ameb’ ut sa’ xk’anjeleb’.
Laj Hageo naxk’ut jun na’leb’ jwal aajel ru naq naxch’iilaheb’ li kristiaan xb’aan naq neke’kana sa’ lix chaab’il ochoch ruuchil xkab’lankil lix santil ochoch li Qaawa’:“Ma xq’ehil tab’i’ choq’ eere wank sa’ chaab’il ochoch naq toj po’lem lin santil ochoch?“Kama’in b’i’ kixye chaq li Jehova reheb’ li teepal: tz’ilomaq rix chi us b’ar yookex chi xik.“K’a’jo’ li awimq xeraw, ut ka’ch’in ajwi’ nekexok; xextzekank, a’b’an ink’a’ nak’ojlaak lee ch’ool; xex’uk’ak, a’b’an ink’a’ nanume’k lee chaqi’eel; xelan eerib’ chi us, ut ink’a’ nekextiqwo’k; ut li tojb’il moos yal sa’ q’ichil koxtal naxk’e li xtojb’al.“Laa’in li nimajwal Dios, ut nawaj naq teek’oxla chi us k’a’ru yookex chixb’aanunkil.”1Eb’ li na’leb’ a’in neke’xch’olob’ chi chaab’il chirix li maakʼaʼebʼ xnaʼlebʼ ut neke’xnima ru li k’a’aq re ru li mak’a’eb’ xjunelikil loq’al sa’ xb’een li k’a’aq re ru re li DiosSa’ jun li ch’utam re li loq’laj wa’ak kinwan wi’ chaq toje’, jun li kik’anjelak chaq sa’ jun li mision kixwotz resil jun li yuwa’b’ej li kixye reheb’ lix kok’al chi k’osb’il ru: “Na’ajman naq taqakanab’ b’ayaq li Wi-Fi ut taqak’e qach’ool chirix laj Nefi!”Xb’aan naq kinwan chaq oob’ chihab’ aran sa’ Africa Occidental, kiwileb’ naab’al li kristiaan li neke’xk’e li evangelio sa’ xb’een na’ajej chi moko ch’a’aj ta ut chi anchaleb’ xch’ool.
Jun reheb’ a’an, a’an lix k’ab’a’ jun li yiib’ob’aal yaant re li b’eleb’aal ch’iich aran Ghana.
Laj eechal re kixk’e choq’ xk’ab’a’: “Tiikob’resinb’il jo’ chanru nakawaj.”Naru naqeek’a li sahil ch’oolejil li nakana junelik2 naq li qaKolonel ut lix evangelio neke’wan jo’ li roqechal xsutam li qayu’am.
A’b’anan, moko ch’a’aj ta naq li oqechal a’an naru nawulak, jo’eb’ li k’a’ru re li ruchich’och’, b’ar wi’ li evangelio nakanaak yal jo’ jun na’leb’, malaj jo’ ka’ajwi’ li xik sa’ li iglees chiru wiib’ hoor sa’ li domingo.
Wi jo’kan a’an, chanchan ajwi’ naq yooko chixk’eeb’al li qatojb’al sa’ jun “q’ichil koxtal.”Laj Hageo naxye qe naq k’eek’ooq raj qach’ool—jo’ chanru naqaye aran Australia, chi wank jo’ “fair dinkum” chirix xyu’aminkil li evangelio.
Eb’ li kristian a’aneb’ “fair dinkum” naq neke’xye naq a’aneb’ chi tz’aqal li neke’xye naq a’aneb’.Xintzol b’ayaq chirix li wank jo’ “fair dinkum” ut xk’eeb’al inch’ool naq yookin chaq chi b’atz’unk li rugby.
Xintzol naq wi ninb’atz’unk rik’in chixjunil lin metz’ew, wi nink’e chixjunil lin wankilal, nanumta xsahil inch’ool naq ninb’atz’unk.Li hoonal mas xwulak chiwu re b’atz’unk rugby a’an li chihab’ naq xinraqe’ chi tzolok sa’ li secundaria.
Li ch’uut aj b’atz’unel li kinwan wi’ chaq jwal seeb’eb’ ut neke’xk’e xch’ool.
Sa’ li chihab’ a’an kookana sa’ xb’een na’ajej.
A’b’anan sa’ jun kutan toob’atz’unq raj rik’in jun ch’uut moko nawb’ileb’ ta ru, ut chirix naq toob’atz’unq, chiqajunilo kiqab’oqeb’ junjunq li saaj ixq re xik chi xajok sa’ li ninq’e nab’aanuman rajlal chihab’ sa’ li universidad.
Xink’oxla naq xb’aan naq moko kawaq ta li b’atz’unk, tinkol wib’ re naq ink’a’ tintoch’e’q ut chi jo’kan tinyal xsahil li xajok chi us.
Sa’ li b’atz’unk a’an ink’a’ kiqak’e qach’ool chi b’atz’unk jo’ chanru na’ajman xb’aanunkil, ut kootz’eqok.
Ut sa’ xb’een a’an kipeje’ lix tz’uumal li we ut k’a’jo’ naq kisipo’, ut chi jo’kan moko chaab’il ta li wilb’al choq’ re li elk rik’in jun li saaj ixq.
Maare tento naq kintzol junaq na’leb’.Jun innumsihom jalan, kik’ulman sa’ jun chik li b’atz’unk b’ar wi’ kink’e lin ch’ool chi b’atz’unk.
Chiru jun hoonal, kin’aalinak chi anchal inch’ool b’ar wi’ wan chaq li nab’atz’un sa’ junpak’al naq kiweek’a jun rahilal sa’ li xnaq’ wu.
Xb’aan naq lin yuwa’ kixk’ut chiwu naq maajun wa tink’utb’esi chiruheb’ li neke’b’atz’un junpak’al naq toch’b’ilin, moko kinkanab’ ta li b’atz’unk.
Sa’ li q’ojyin a’an, naq kinyal wa’ak, kink’e reetal naq ink’a’ nikinru chi hach’ok.
Eq’la sa’ li kutan jun chik, xkohin sa’ li b’anleb’aal, b’ar wi’ naq jun li rayos X kixk’ut naq toqol xb’aqel li we.
Chiru waqib’ xamaan kitz’ape lix tz’uumal we rik’in k’aam ch’iich’.Rik’in li jaljookil ru aatin a’in naq kisipo’ lix tz’uumal we ut naq kitoqe’ lix b’aqel li we kintzol junjunq li na’leb’.
Us ta nachal sa’ lin k’a’uxl naq ink’a’ kinru chixk’uxb’al li chaab’il tzakemq chiru li waqib’ xamaan b’ar wi ka’ajwi li tzakemq puk’b’il kinru chiruk’b’al, moko ninjal ta ink’a’uxl chirix naq kitoqe’ lix b’aqel li we xb’aan naq aran kink’e lin ch’ool chi b’atz’unk.
A’b’an, naraho’ lin ch’ool chirix naq kisipo’ lix tz’uumal we xb’aan naq a’an naraj naxye naq ink’a’ kink’e lin ch’ool chi b’atz’unk.Li xk’eeb’al qach’ool chixb’aanunkil k’a’ruhaq moko naraj ta naxye naq junelik taqak’ul li osob’tesihom malaj naq junelik too’elq chi uub’ej.
Naraj b’an naxye naq taawanq xsahil qach’ool.
Li sahil ch’oolejil moko yal junpaat ta nanume’, chi moko a’an ta li sahil ch’oolejil yal re wiib’ oxib’ kutan.
Li sahil ch’oolejil nakana ut wan xwankil sa’ xk’ab’a’ xyalb’al qaq’e re took’ulub’aaq xb’aan li Qaawa’.3Jun reetalil li k’ulub’aak a’an, a’an li esil chirix laj Oliver Granger.
Jo’ kixseraq’i li Awa’b’ej Boyd K. Packer: “Naq eb’ laj santil paab’anel ke’isiik chaq sa’ li tenamit Kirtland, … laj Oliver kikana re tixk’ayi lix ch’ocheb’ a’ yaal chi jo’nimal xtz’aq.
Moko wan ta xch’ooleb’ naq taaruuq chixb’aanunkil.
Relik chi yaal, moko kiru ta chixb’aanunkil!”4 Li Xb’eenil Awa’b’ejil kixk’e jun k’anjel re jwal ch’a’aj xb’aanunkil, ut maare ink’a’ naru xb’aanunkil.
A’b’an li Qaawa’ kixwaklesi xch’ool xb’aan naq kixyal xq’e chixb’aanunkil rik’ineb’ li aatin a’in:“Najultikoʼ we lin moos aj Oliver Granger; kʼehomaq reetal, chi yaal ninye re naq taawanq lix kʼabʼaʼ chi jultikʼanbʼil xloqʼal chiru li junjunq tasal tenamit, chi junelik qʼe kutan, chan li Qaawaʼ.“Joʼkan ut, chixyal ru chi anchal xchʼool re xtojbʼal rix li Xbʼeenil Awaʼbʼejil re lin Iglees, chan li Qaawaʼ; ut naq natʼaneʼ taawakliiq wiʼchik, xbʼaan naq lix mayej qʼaxal loqʼaq wiʼchik choqʼ we chiru lix kʼiijik, chan li Qaawaʼ.”5A’in naru naxk’ut chiqu naq moko a’an ta naq noko’elk chi uub’ej, a’an b’an li qamayej ut li xyalb’al qaq’e, li k’a’ru naril li Qaawa’.Jun chik eetalil chirix jun tz’aqal xtzolom li Jesukristo a’an jun li raarookil qamiiw aran Costa de Marfil, sa’ Africa Occidental.
Li chaab’il ut tiikil xch’ool komon ixq a’in kixnumsi xninqal rahilal sa’ lix ch’ool, ut sa’ ajwi’ lix junxaqalil, rik’in lix b’eelom chiru naab’al chihab’, toj reetal naq ke’xjach rib’.
A’an maajun wa kiwiib’an xch’ool chirix lix paab’aal ut lix chaab’ilal xch’ool, a’b’an xb’aan lix lab’al lix b’eelom, kireek’a xchamal xtoch’olal chiru naab’al li hoonal.
A’an naxch’olob’ li k’a’ru kik’ulman:“Us ta xinye naq ink’a’ tinkuy xmaak, junelik kinwar rik’in lin toch’olal; kinnumsiheb’ li kutan rik’in li toch’olal a’an.
Chanchan jun li k’atal sa’ li waam.
Naab’al sut kintijok chiru li Qaawa’ re naq taarisi, a’b’an k’a’jo’ lin rahilal, ut xaqxo chi tiik lin paab’aal chirix naq tinnumsi chixjunil lin yu’am rik’in a’an.
Jwal ra wi’chik li naweek’a chiru li kiweek’a naq kikam lin na’ naq toj saajin chaq; jwal ra wi’chik chiru naq kikam lin yuwa’ ut ajwi’ li walal.
Chanchan naq naxheleb’ rib’ ut naxram ru li waam, ut naxk’e chiweek’a naq wulaj kab’ej tinkamq ajwi’.“Wan ajwi’ naq ninpatz’ wib’ k’a’ raj ru tixb’aanu li Kolonel wi ta wan sa’ lin na’aj, ut jo’kan naq kinye: “Mas naab’al a’in at Qaawa’.”“Toja’ naq sa’ jun kutan kinsik’ sa’ li waam li rahilal nachal xb’aan chixjunil a’in, tz’aqal sa’ xchamal li waam kinsik’.
Ink’a’ kintaw sa’ junaq chik na’ajej.
Sa’ junpaat kintz’il rix sa’ lin k’a’uxl chixjunil lix yaalal naq ra naweek’a, a’b’an maak’a’ li ra kiweek’a.
Kiwoyb’eni chixjunil li kutan ma taaweek’a li ra sa’ li waam, a’b’an ink’a’ kiweek’a.
Toj’ naq kinwiq’ib’ wib’ ut kinb’antioxi re li Dios xb’aan naq kixb’aanu naq lix mayej aj tojol-ix re li Qaawa’ kik’anjelak sa’ inb’een.”6Li komon ixq a’in anajwan k’a’jo’ xsahil xch’ool xb’aan naq tz’apb’il sa’ junajil rik’in jun winq chaab’il ut tiik chi paab’ank li naxra chi anchal xch’ool.Jo’kan ut, chan raj ru li qana’leb’ chirix a’in wi laa’o tz’aqal xtzolom li Kristo?
Ut chan ru xloq’al li evangelio choq’ qe naq “naqatz’il rix chi us b’ar yooko chi xik,” jo’ chanru kixye chaq laj Hageo?Jwal nawulak chiwu lix na’leb’ lix yuwa’ li rey aj Lamoni.
Maare jultik eere li josq’il kireek’a sa’ xtiklajik naq kiril li ralal rochb’een laj Ammon, jun aj Nefita– jun komon re li tenamit xik’ neke’rileb’ laj Lamanita.
Kirisi lix yok’leb’ ch’iich’ re taapletiiq rik’in laj Ammon ut sa’ junpaat kireek’a lix yok’leb’ ch’iich’ laj Ammon sa’ lix ja’aj.
Anajwan li rey, xbʼaan xxuwankil naq taasachq lix yuʼam, kixye: wi taakol inyuʼam laaʼin tinkʼe aawe yalaq kʼaʼru taapatzʼ, toj xyijach lin awaʼbʼejihom.”7K’ehomaq reetal li k’a’ru kixyeechi’i– lix yijach lix awa’b’ejihom choq’ ruuchil lix yu’am.A’b’an moqon, naq kixtaw ru li evangelio kixjal lix yeechi’ihom.
“Li rey kixye: kʼaʼru tinbʼaanu re tinkʼul li junelik yuʼam aʼin li kat-aatinak wiʼ?
Relik chi yaal, kʼaʼru tinbʼaanu re taaruuq tinyoʼlaaq rikʼin li Dios, chi michʼbʼil chaq saʼ inchʼool li musiqʼej aj maak aʼin, ut tinkʼul lix Musiqʼ aʼan, re naq taaruuq tinnujaq rikʼin sahil chʼoolejil, re naq inkʼaʼ tintzʼeqeʼq saʼ rosoʼjik li kutan?
Kʼehomaq reetal, chan, laaʼin tinqʼaxtesi chixjunil li kʼaʼru we, relik chi yaal, tinkanabʼ lin awaʼbʼejihom, re tinruuq chixkʼulbʼal li nimla sahil chʼoolejil aʼin.”8Anajwan, ak kawresinb’il chik chixtz’eqtaanankil chixjunil lix awa’b’ejihom, xb’aan naq li evangelio nanumta xtz’aq chiru chixjunil li wank re!
A’an jun aj “fair dinkum” chirix li evangelio.Jo’kan naq, li patz’om choq’ qe sa’ junjunqal a’an a’in: Ma laa’o ajwi’ aj “fair dinkum” chirix li evangelio?
Xb’aan naq wi nokokana sa’ xyiitoq, moko a’an ta wank jo’ aj fair dinkum!
Ut naqanaw naq li Dios ink’a’ naxk’e xloq’aleb’ li yal luuluukeb’.9Moko wan ta li b’ihomal, lix numsinkil qahoonal, li xnimal qu chiruheb’ li komon, li b’atz’unk sa’ li internet, li jalan jalanq b’atz’unk, malaj xnawb’al ru anihaq jwal nawb’il ru, ut maak’a’ sa’ xb’een li ruchich’och’ jwal nim chik xloq’al chiru li junelik yu’am.
Jo’kan naq li na’leb’ naxk’e li Qaawa’ re li junjunq chi kristiaan a’an a’in: “tz’ilomaq rix chi us b’ar yookex chi xik.”Eb’ li week’ahom neke’ch’ola ru chi us rik’ineb’ li raatin laj Nefi: “Ninnima inloqʼal rikʼin li kʼaʼru saqen ru; ninnima inloqʼal rikʼin li yaal; ninnima inloqʼal rikʼin lin Jesus, xbʼaan naq aʼan xtoj rix li waam chiru li xbʼalbʼa.”10Ma tz’aqal laa’o aj taaqenel re li kixk’e chixjunil choq’ qe?
A’an aj Tojol qix ut laj Aatinanel chiqix chiru li Yuwa’b’ej.
Li kiwan chi junajwa xk’ulb’al sa’ xb’een li mayej aj tojol-ix ut naq anajwan wan sa lix rahom, li ruxtaan, ut li rajom naq taawanq xsahil qach’ool chi maak’a’ roso’jik?
Nintz’ama reheb’ chixjunileb’ li te’rab’i ut te’ril ru li aatin a’in: B’aanuhomaq usilal, meeb’ay xteneb’ankil eerib’ chi tz’aqal toj reetal naq teeraj raj xb’aanunkil sa’ junaq li hoonal moko tz’aqal yaal ta.
Chexwanq jo’ aj “fair dinkum” anajwan ut eek’ahomaq li sahil ch’oolejil!
Sa’ xk’ab’a’ li Jesukristo, amen.
Ma xepatz’ jun sutaq k’a’ut naq “Tzoleb’aal reheb’ li Kok’al” nayeeman re?
Li k’ab’a’ej a’an na’aatinak chirix li musiq’ejil tzolok neke’xk’ul li kok’al sa’ xb’eenileb’ lix chihab’, a’ut choq’ we laa’in naxjultika ajwi’ jun li yaal nim xwankil.
Choq’ re li qaChoxahil Yuwa’, eb’ li kok’al maajun wa wankeb’ sa’ xkab’ na’ajej—rajlal wankeb’ “sa’ xb’eenil.”1A’an naroyb’eni naq taqak’e xna’ajeb’, taqoxloq’iheb’, ut taqileb’ jo’ ralal li Dios.
A’an naraj naxye naq maajun wa te’qaten, rik’in aatin malaj sa’ xch’ooleb’, us ta ch’a’aj li hoonal naqanumsi.
Naqak’eheb’ b’an xloq’al li kok’al, ut naqayal qaq’e chixkolb’aleb’ chiru li muxe’k rik’in li tawasink.
Li rilb’aleb’ aajel ru choq’ qe—jo’ ajwi’ choq’ re li Qaawa’.2Jun sumaleb’ li saaj na’b’ej yuwa’b’ej ke’xchunub’ rib’ sa’ li wa’leb’aal, re rilb’al k’a’ru xe’xb’aanu chiru li kutan.
Ke’rab’i jun li tenok chire li ochoch.
Li na’b’ej kixpatz’, “K’a’ru a’an?”Chirix a’an k’erab’i jun li ch’ina yaab’ sa’ lix warib’aal lix yum aj kaahib’ chihab’.
Xkoheb’ sa’ aanil chirilb’al.
Tolto chiru li tz’ak naq ke’xtaw.
Li na’b’ej kixwaklesi li ch’ina al ut kixpatz’ re k’a’ru kik’ulman.A’an kixye, “Xint’ane’ chaq chiru li ch’aat.”Li na’b’ej kixpatz’, “K’a’ut naq xatt’ane’ chaq chiru li ch’aat?”A’an kixmoch xb’een xtel ut kixye, “Ink’a’ ninnaw.
Nink’oxla naq ink’a’ xinwulak toj chi sa’ li ch’aat.”Chirix “li wulak toj chi sa’ ” nawaj aatinak chiru li eq’la a’in.
Xtenq’ankileb’ li kok’al “chi wulak toj chi sa’ ” lix evangelio li Jesukristo a’an jun qamaatan ut qateneb’ankil.
Ut ink’a’ naru naqab’ay xtikib’ankil.Wan jun hoonal xchaq’al ru sa’ xyu’ameb’ li kok’al b’ar wi’ maak’a’ xwankil laj tza sa’ xb’eeneb’.
A’an naq toj wankeb’ chi maak’a’ xnawom ut maak’a’ xmaak.3 A’an jun loq’laj hoonal choq’ reheb’ li na’b’ej yuwa’b’ej ut eb’ li alalb’ej.
Tento te’tzole’q li kok’al, rik’in aatin ut b’aanuhom, naq toj maji’ ut chirix “naq tz’aqal xchihab’eb’ re taaruuq te’wanq chi teneb’anb’il chiru li Dios.”4Li Awab’ej Henry B. Eyring kixye: “Li saajilal a’an li chaab’il hoonal.
Li hoonal jwal chaab’il re xtzolb’aleb’ li kok’al a’an naq toj mas kok’eb’, naq toj maji’ neke’aaleek chi maakob’k, ut naq toj maji’ ch’a’aj choq’ reheb’ rab’inkil li yaalil na’leb’ sa’ chixjunil li aaleek neke’xnumsi.”5 Li k’utum a’an tixtenq’aheb’ chixnawb’al aniheb’ a’an, li rajomeb’, ut li xninqal osob’tesink te’xk’ul naq te’ok sa’ sumwank ut te’xk’ul li k’ojob’anb’il k’anjel sa’ xb’ehil li sumwank.Moko naru ta naq taqoyb’eni naq yal taawulaq li jalaak sa’ xyu’ameb’ li qakok’al.
Li jalaak yal chi kama’an maawa’ jun na’leb’ re lix evangelio li Jesukristo.
Li wulak jo’ li Kolonel moko taak’ulmanq ta yal chi jo’kan.
Li rahok, li k’utuk ut li ch’olob’ank chi sik’b’il ru, naru tixtenq’aheb’ li kok’al chireek’ankil li Santil Musiq’ej.
Li Santil Musiq’ej a’an jwal aajel ru re xjalb’al xyu’ameb’ li qakok’al ut re te’xtaw xnawom xch’ool chirix li Jesukristo; naqaj naq “junelik taajultiko’q a’an reheb’, re naq taaruuq taawanq lix Musiq’ rik’ineb’.”6K’e reetal naq xwotzb’al li evangelio sa’ li qajunkab’al, malaj li tento too’aatinaq wi’, nim xwankil ut naru naxk’am chaq li Musiq’ej.
Naq naqach’utub’ qib’ chi aatinak rik’ineb’ li qakok’al, naqatenq’aheb’ chixkawresinkileb’ rib’ “sa’ xb’een jun li kawil oqech, jun oqech li ink’a’ nat’ane’.”7 Naq naqakawob’resi jun ch’ina al, naqakawob’resi li junkab’al.Eb’ li aatinak a’in naru naxk’ameb’ li kok’al:Chixtawb’al ru li tzol’leb’ chirix li jalb’a-k’a’uxlej.Chi wank xpaab’aal chirix li Jesukristo, li Ralal li yo’yookil Dios.Chixsikb’al ru li kub’iha’ ut li maatan re li Santil Musiq’ej naq te’xket waqxaqib’ chihab’.8Ut chi tijok ut “chi b’eek chi tiik chiru li Qaawa’.”9Li Kolonel kooxtaqla, “Joʼkan naq ninkʼe eere jun taqlahom, naq teekʼut li kʼaʼaq re ru aʼin chi moko rambʼil ta chiruhebʼ lee ralal eekʼajol.”10 K’a’ru b’i’ li naraj naq taqak’ut chi moko ramb’il ta?Lix t’anik laj AdanLix tojb’al rix li maak xb’aan li JesukristoAajel ru li yo’laak wi’chik11Li Elder D. Todd Christofferson kixye: “Chi yaal, nasaho’ laj Satanas naq li na’b’ej yuwa’b’ej ink’a’ neke’xtzol li ralal xk’ajol naq te’wanq xpaab’aal chirix li Kristo, naq te’jale’q xch’ool, ut naq te’yo’laaq wi’chik sa’ musiq’ejil.”12Sa’ junpak’al chik, li Kolonel naraj naq taqatenq’aheb’ li kok’al “chixk’eeb’al lix paab’aal rik’in li musiq’ej li natzolok chixb’aanunkil li us.”13 Re xb’aanunkil a’in, naru naqatenq’aheb’ chixk’eeb’al reetal jo’q’e yookeb’ chireek’ankil li Musiq’ej ut chixk’eeb’al reetal k’a’ru li na’leb’ nanajtob’resink re li Musiq’ej.
Chi jo’kan neke’xtzol xjalb’aleb’ xk’a’uxl ut sutq’iik sa’ li saqen rik’in lix tojb’al rix li maak xb’aan li Jesukristo.
A’in natenq’an chixk’utb’al li kuyuk sa’ musiq’ej.Naru naqayal xsahil xtenq’ankileb’ li qakok’al re naq te’xtzol li kuyuk sa’ musiq’ej yalaq jo’q’e sa’ xyu’ameb’.
Moko ch’a’aj ta ut moko naab’al ta li hoonal naraj.
Yal rik’in li aatinak eb’ li kok’al naru te’xk’e reetal k’a’ru neke’xpaab’ ut k’a’ut naq neke’xpaab’.
Li q’unil aatinak, li yal nachal chi rajlal, naru natenq’an chixtawb’aleb’ li ch’olob’ank ut li sumenk.
Miqakanab’ naq eb’ li ulul ch’iich’ ink’a’ te’xk’e qahoonal re xtzolb’aleb’ ut rab’inkileb’ li qakok’al ut rilb’aleb’ sa’ li rilob’aal.Jun chik li na’leb’ naru nokoxtenq’a chi aatinak rik’ineb’, a’an li k’utb’esink.
Eb’ li komon re li qajunkab’al naru neke’xk’utb’esi naq yookeb’ chi aaleek chixsik’b’al ru junaq li na’leb’ ink’a’ us.
Li na’leb’ a’in naru naxkawresiheb’ li kok’al choq’ re li yale’k.
Naru nokok’utb’esin ut chirix a’an taqatz’il rix, taqapatz’ reheb’ li kok’al k’a’ raj ru te’xb’aanu:Wi yookeb’ chi aaleek chixq’etb’al li Aatin re Chaab’il Na’leb’.Wi wankeb’ chiru li pornografía.Wi neke’aaleek chi tik’ti’ik, chi elq’ak, malaj chi b’alaq’ik.Wi neke’rab’i junaq li ramiiw malaj junaq laj k’utunel sa’ li tzoleb’aal chixyeeb’al junaq li na’leb’ yib’ ru chirix li neke’xpaab’ ut neke’xyu’ami.Naq te’k’utb’esinq ut te’aatinaq chirix, sa’ xna’aj naq te’tawe’q chi maak’a’ xnawomeb’ sa’ xyanqeb’ jun ch’uut aj tzolonel, eb’ li kok’al naru kawresinb’ilaqeb’ rik’in “li paab’aal li taaruuq xchupb’al chixjunil lix xameb’ laj maak.”14Jun wamiiw kixtzol li na’leb’ a’in chi seeb’ naq 18 chihab’ wan re.
Kixtz’iib’a rib’ jo’ jun aj puub’ sa’ li ch’uut aj pleet re Estados Unidos naq yoo chaq li ch’a’jkilal rik’in Estados Unidos ut Vietnam.
Kitaqlaak chixtzolb’al puub’ak re taawulaq jo’ jun tzaqal aj puub’.
Kixwotz naq li tzolok a’an jwal kaw.
Kixye naq laj k’utunel jwal josq’.Sa’ jun kutan, lix ch’uut ke’xk’e li raq’ re pleetik, ut ke’b’eek chiru li tiqwal saq’e.
Laj k’utunel kixjap re ut kixye anajwan teekut eerib’ chi ch’och’ ut mex’eek’an.
Laj k’utunel yoo tz’aqal chirilb’al naq maa’ani taa’eek’anq.
Wi junaq raj na’eek’an taawanq xk’eeb’al sa’ tojb’a-maak.
Li ch’uut kixk’ul li rahilal chiru wiib’ hoor chiru li saq’e, yookeb’ xjosq’il ut xik’ te’ril laj k’utunel.Naab’al po chik chirix a’an li qamiiw kitawman chixk’amb’al xb’e lix ch’uut sa’ li k’iche’ aran Vietnam.
A’an tz’aqal yaal, moko yal tzolok ta chik.
Ke’ok chi eek’ank xyaab’ li puub’ chiru li tzuul sutsuukeb’ wi’.
Chixjunil li ch’uut ke’xkut rib’ chiru li ch’och’.K’a’ru yookeb’ chixsikb’al laj xik’ ilonel?
Li eek’ank.
Xb’aan junaq li ch’ina eek’ank naru te’puub’aaq chaq.
Li wamiiw kixye naq sa’ li hoonal naq huphu chi ch’och’ chi numtajenaq xtiqob’ ut chi ink’a’ na’eek’an, royb’eninkil chiru naab’al hoor naq taamoyq li kutan, ki’ok chixk’oxlankil li tzolok kixk’ul.
Kinaq sa’ xch’ool naq jwal xik’ kiril laj k’utunel.
Anajwan jwal naxb’antioxi—chixjunil li k’a’ru kik’ute’ chiru ut chan ru naq kikawresiik choq’ re li hoonal a’an.
Laj k’utunel chi wan xnawom kixkawresi li qamiiw ut lix ch’uut re te’xnaw k’a’ru te’xb’aanu sa’ li na’ajej re pleetik.
Chi yaal, kixkol xyu’am li qamiiw.Chan ru naq taqab’aanu ajwi’ a’an sa’ li qajunkab’al rik’ineb’ li qakok’al sa’ musiq’ej?
Naq toj maji’ neke’ok sa’ li na’ajej re pleetik, chan ru taqakawresi qib’ re xtzolb’aleb’, xkawob’resinkileb’, ut xkawresinkileb’?15 Chan ru te’qab’oq “chi wulak toj chi sa’ ”?
Ma ink’a’ raj us wi’chik naq “te’tiqob’aq” chi tzolok sa’ li ochoch chiru naq te’tiqob’aq kik’ sa’ li pleetik re li yu’am a’in?Naq nikin’ilok chiwix, wan hoonal naq lin b’eelom ut laa’in xqeek’a qib’ jo’ jun tz’aqal aj k’utunel re xtenq’ankileb’ li qakok’al chixyu’aminkil lix evangelio li Jesukristo.
Li profeet aj Jakob kixwotz ajwi’ li na’leb’ a’in naq kixye: “Nawaj naq chaab’ilaq lee raam.
Relik chi yaal, kʼaʼjoʼ naq ninkʼoxlak cherix; ut laaʼex ajwiʼ nekenaw naq junelik wanjenaq chi joʼkan.”16Naq eb’ li kok’al yooqeb’ chi tzolok ut chi k’iik, li neke’xpaab’ taayale’q rix.
A’b’an wi kawresinb’ilaqeb’ chi chaab’il, naru te’k’iiq xpaab’aal, te’kawuuq xch’ool, us ta wanqeb’ sa’ xyanq chixjunil li ka’pak’aliik.Laj Alma kixk’ut chiqu chan ru “xkawresinkil xk’a’uxleb’ li kok’al.”17 Yooko chixkawresinkileb’ li kok’al re naq a’aneb’ chik te’koloq rix li paab’aal, re naq te’xtaw ru naq “kanab’anb’ileb’ chixb’aanunkil xjuneseb’ li neke’raj—chixsik’b’al ru li b’e re li kamk li junelik taakanaaq, malaj li b’e re li junelik yu’am.”18 Eb’ li kok’al tento te’xnaw li nimla yaal a’in: sachk rik’in li yu’am chi junelik, a’an tzaqal nimla sachk.Nintz’aama naq li aatinak rik’ineb’ li qakok’al taaruuq chixtenq’ankileb’, re naq “te’xyal xsahil li aatin re junelik yu’am” anajwan, re naq te’xyal xsahil “li junelik yu’am sa’ li ruchich’och’ chalel, a’ li loq’alil ajwi’ li ink’a’ nakam.”19Naq naqach’olaniheb’ ut naqakawresiheb’ li qakok’al, naqatenq’aheb’ chiroksinkil li xtaql xch’ooleb’, neke’qara chi anchal li qach’ool, naqak’uteb’ lix taqlahom li Dios ut li maatan re li jalb’a-k’a’uxlej chiruheb’, ut maajo’q’e tz’aqal taqakanab’ xtenq’ankileb’.
Ma ink’a’ ta b’i’ a’an li naxb’aanu li Dios qik’in?Qatiikisiiq qib’ “chi uub’ej chi xaqxooqo rik’in li Kristo,” rik’in xnawb’al naq naru naqataw “tz’aqal xlemtz’unkil li yo’onink”20 rik’in xtenq’ li qaraarookil Kolonel.Ninch’olob’ xyaalal naq a’an lix sumenkil junelik.
Sa’ lix loq’laj k’ab’a’ li Jesukristo, amen.
Lix Hu laj Mormon naxk’ut lix tzol’leb’ li JesukristoSa’ li octubre xnume’, li Awa’b’ej Russell M. Nelson kixpatz’ naq taqak’oxla chan raj ru li qayu’am wi ta isinb’il chaq chiqu li na’leb’ xqak’ul sa’ lix Hu laj Mormon.”1 Xink’oxla lix patz’om, jo’ xeb’aanu naab’al eere.
K’iila sut xink’oxla li na’leb’ a’in—wi ta maak’a’ lix Hu laj Mormon ut li saqen ruhil na’leb’ naxk’ut chirix lix tzol’leb’ li Kristo ut lix tojb’al rix li maak xb’aan, b’ar tinsik’ raj li tuqtuukilal?Lix tzol’leb’ li Kristo—eb’ li na’leb’ ut k’ojob’anb’il k’anjel re li kolb’a-ib’ jo’ li paab’aal chirix li Kristo, li jalb’a-k’a’uxlej, li kub’iha’, li maatan re li Santil Musiq’ej, ut li kuyuk toj sa’ roso’jik—k’utb’il k’iila sut sa’eb’ li loq’laj hu re roso’jikeb’ li kutan, a’b’an k’a’jo’ wi’chik li wankilal nak’utman wi’ sa’ lix Hu laj Mormon.2 Li tzol’leb’ natikla rik’in li paab’aal chirix li Kristo, ut li junjunq chik na’leb’ k’ojob’anb’il sa’ xb’een lix tojb’al rix li maak xb’aan a’an.Jo’ kixye li Awa’b’ej Nelson, lix Hu laj Mormon naxk’e wi’chik qana’leb’ chirix lix tojb’al rix li maak, chi tz’aqal wi’chik ut chi nim wi’chik xwankil chiru b’araq chik.3 Naq naqataw ru chi us lix choxahil maatan li Kolonel, k’a’jo’ wi’chik taqanaw, sa’ li qak’a’uxl ut sa’ li qach’ool,4 lix yaalalil li raatin li Awa’b’ej Nelson naq “eb’ li yaal sa’ lix hu laj Mormon wankeb’ xwankil chi k’irtesink, chi k’ojob’ank ch’oolej, chi tenq’ank, chi kawob’resink, ut chixsahob’resinkil li qaam.”5Lix tojb’al rix li maak xb’aan li Kolonel naxk’e li elajinb’il xb’aan li tiik ruhil na’leb’Lix Hu laj Mormon naxk’e qatuqtuukilal ut nokoxtenq’a chixtawb’al ru lix tojb’al rix li maak xb’aan li Kolonel rik’in xk’utb’al naq lix mayej li Kristo naxk’e chixjunil li elajinb’il xb’aan li tiik ruhil na’leb’ Jo’ kixye laj Alma, “Li Dios ajwiʼ naxtoj rix lix maak li ruchichʼochʼ, re xkʼeebʼal chi uxmank li kʼuubʼanbʼil naʼlebʼ re uxtaan, re xkʼeebʼal joʼ nimal elajinbʼil xbʼaan li tiik ruhil naʼlebʼ, re naq li Dios aʼanaq jun li Dios tzʼaqal re ru ut tiik xnaʼlebʼ, ut joʼkan ajwiʼ jun li Dios aj uxtaan.”6 Lix k’uub’anb’il na’leb’ li qaYuwa’ re uxtaan7—nawb’il ajwi’ ru jo’ li k’uub’anb’il na’leb’ re sahil ch’oolejil8 malaj re li kolb’a-ib’9—ink’a’ taaruuq raj chi tz’aqlok ru wi ta moko k’eeb’il ta joʼ nimal elajinbʼil xbʼaan li tiik ruhil naʼlebʼ.A’b’an k’a’ru li “elajinbʼil xbʼaan li tiik ruhil naʼlebʼ ”?
K’oxlahomaq k’a’ru kixk’ul laj Alma.
Chijultiko’q eere naq laj Alma sa’ xsaajil kixb’eeni rib’ yalaq b’ar “chixsachb’al lix iglees li Dios.”10 Ut laj Alma kixye re laj Helaman, li ralal, naq “kirahob’tesiik rik’in xrahil xb’alb’a” xb’aan naq “kixkamsiheb’ naab’al li ralal xk’ajol [li Dios],” rik’in naq “kixk’ameb’ xb’e sa’ li sache’k.”11Laj Alma kixye re laj Helaman naq kixtaw tuqtuukilal ka’ajwi’ naq “lix k’a’uxl kixchap” li raatin lix yuwa’ “chirix lix k’ulunik … li Jesukristo … re xtojb’al rix lix maak li ruchich’och’.”12 Chi yot’b’il xch’ool, laj Alma kixtz’aama naq li Kristo taaruuxtaana ru13, toja’ naq kisaho’ ut kik’ojob’aak xch’ool naq kixk’e reetal naq li Kristo xtoj rix li xmaak ut xk’e chixjunil li elajinb’il xb’aan li tiik ruhil na’leb’.
K’a’ raj ru taarelaji li tiik ruhil na’leb’ rik’in laj Alma?
Jo’ kixye laj Alma moqon, “Maajun k’a’ru tz’aj naru na’eechanink re li rawa’b’ejihom li Dios.”14 Jo’kan naq jun raqal lix k’ojlajik xch’ool laj Alma, a’an naq wi ta ink’a’ kixk’ul li uxtaan, li tiik ruhil na’leb’ kixram raj xsutq’ijik rik’in lix Choxahil Yuwa’.15Li Kolonel naxk’irtesiheb’ li k’ob’olal li ink’a’ naru taqak’irtesi laa’oA’b’an laj Alma naq kisaho’ xch’ool, ma ka’ajwi’ yoo chixk’oxlankil rib’ xjunes—naq a’an ink’a’ tixk’ul li tojb’a-maak ut naq a’an taaruuq chi sutq’iik rik’in li Yuwa’b’ej?
Naqanaw naq kiraho ajwi’ xch’ool laj Alma chixk’oxlankileb’ li ani k’amb’ileb’ xb’e xb’aan chixtz’eqtaanankil li yaal.16 A’b’an laj Alma ink’a’ kiru chixk’irtesinkil chi moko chixsutq’isinkil chixjunileb’ li sachb’ileb’ xb’e xb’aan.
Xjunes rib’ ink’a’ kiru chixk’eeb’al naq te’ruuq chixtzolb’al lix tzol’leb’ li Kristo ut chi osob’tesiik rik’in li sahil ch’oolejil li nachal rik’in xyu’aminkil.
Ink’a’ kiru chixsutq’isinkileb’ li ani maare ke’kam naq toj mutz’ob’resinb’ileb’ ru xb’aan lix b’alaq’il na’leb’.Jo’ kixye li Awa’b’ej Boyd K. Packer: “Li k’oxlahom li kikolok re laj Alma … a’an a’in: Xk’ojob’ankil wi’chik li k’a’ru ink’a’ naru taak’ojob’, xk’irtesinkil li yok’olal ink’a’ naru taak’irtesi, xtuqub’ankil li k’a’ru xajor ut ink’a’ naru taatuqub’, a’an tz’aqal lix k’anjel lix tojb’al rix li maak xb’aan li Kristo.”17 Li na’leb’ re sahil ch’oolejil li “kixchap wi’ xk’a’uxl” laj Alma, maawa’ ka’ajwi’ naq a’an naru taasantob’resiiq ru, a’an b’an naq li ani ke’rahob’tesiik xb’aan a’an te’ruuq ajwi’ chi k’irtesiik.Li xmayej li Kolonel naxk’e jun li raqb’a-aatin tiikK’iila chihab’ rub’elaj naq laj Alma kikole’ xb’aan li tzol’leb’ a’in, li rey aj Benjamin kik’utuk chirix li k’irtesink li k’eeb’il xb’aan lix mayej li Kolonel re xtojb’al rix li maak.
Li rey aj Benjamin kixye naq k’eeb’il chixnaw “li sahil esilal re nimla sahil ch’oolejil” xb’aan “jun li anjel taqlanb’il xb’aan li Dios.”18 Jun reheb’ li sahil esilal, a’an naq li Kristo tixk’ul rahilal ut taakamq sa’ xk’ab’a’ li qamaak re naq “taachalq jun li raqb’a-aatin tiik sa’ xb’eeneb’ li ralal xk’ajoleb’ li winq.”19K’a’ru ajb’il ru sa’ jun li “raqb’a-aatin tiik”?
Sa’ jun chik li raqal, li rey aj Benjamin kixch’olob’ naq re taachalq jun li raqb’a-aatin tiik, lix kik’el li Kolonel kixtoj rix “lix maakeb’ li xe’t’ane’ xb’aan li q’etok aatin re laj Adan” jo’eb’ ajwi’ “li xe’kam chi ink’a’ neke’xnaw li naraj li Dios chirixeb’, malaj li ke’maakob’ chi maak’a’eb’ xnawom.”20 Na’ajman ajwi’ ru jun raqb’a-aatin tiik re naq “lix kik’el li Kristo tixtoj rix” lix maakeb’ li kok’al toj ka’ch’ineb’ xyu’am.21Eb’ li raqal a’in neke’xk’ut jun chaab’il na’leb’: lix mayej li Kolonel re xtojb’al rix li maak naxk’irtesi chi siib’il li ani neke’maakob’ chi maak’a’eb’ xnawom—jo’ kixye laj Jakob, li “maajun chaq’rab’ k’eeb’il” reheb’.22 Teneb’anb’ilo chixsumenkil li qamaak a’ yaal li saqen k’eeb’il qe ut a’ yaal li qawankilal chiroksinkil xtaql li qach’ool.23 Li yaal a’in li nak’irtesink ut nak’ojob’ank ch’oolej, ka’ajwi’ naqanaw xb’aan lix Hu laj Mormon ut xkomoneb’ chik li loq’laj hu re roso’jikeb’ li kutan.24Ch’olch’o naq wi k’eeb’il jun li chaq’rab’ chi wan qanawom chirix li rajom li Dios, aran teneb’anb’ilo.
Jo’ kixye li rey aj Benjamin: “Rahilal saʼ xbʼeen li ani nanawok re naq naxpoʼresi xchʼool rikʼin li Dios!
Xbʼaan naq li kolbʼa-ibʼ maajun aj-e nachal xkomon aʼan, kaʼajwiʼ bʼan rikʼin li jalbʼa-kʼaʼuxlej, ut xpaabʼankil li Qaawaʼ Jesukristo.”25A’in ajwi’ li sahil esilal chirix lix tzol’leb’ li Kristo.
Li Kolonel ink’a’ ka’ajwi’ naxk’irtesiheb’ ut naxk’ojob’eb’ wi’chik li neke’maakob’ chi maak’a’ xnawomeb’; choq’ reheb’ ajb’an wi’ li neke’maakob’ chiru li saqen, li Kolonel naxyeechi’i xk’irtesinkileb’ wi te’xjal xk’a’uxleb’ ut te’wanq xpaab’aal chirix.26Nink’oxla naq lix k’a’uxl laj Alma “kixchap” xkab’ichal li na’leb’ a’in.
Ma kireek’a raj laj Alma li “sahil ch’oolejil … q’axal nim”27 wi ta kixk’oxla naq li Kristo kixkol a’an a’ut kixkanab’eb’ chi rahob’tesinb’il li ani kixjalb’ehi chaq rik’in li yaal?
Ch’olch’o naq ink’a’.
Re naq laj Alma taareek’a xtz’aqalil li tuqtuukilal, tento naq li rahob’tesinb’ileb’ xb’aan te’ruuq chi k’irtesiik.A’b’an, chan ru naq eb’ a’an—malaj li rahob’tesinb’ileb’ qab’aan laa’o—te’k’irtesiiq?
Us ta ink’a’ naqataw ru chi tz’aqal chan ru naq lix tojb’al rix li maak xb’aan li Kolonel nak’irtesin ut nak’ojob’an wi’chik, naqanaw naq re naq taachalq jun raqb’a-aatin tiik, li Kolonel taarisi jo’ pim lix maak’a’il xna’leb’eb’ ut li rahilal b’aanunb’il xb’aaneb’ jalan.28 Chi jo’kan, a’an naxk’e chi uxmank naq chixjunileb’ li ralal xk’ajol li Dios te’ruuq, chi ink’a’ ramb’il rilob’aaleb’, chixsik’b’al ru xtaaqenkil a’an ut chixk’ulub’ankil li nimla k’uub’anb’il na’leb’ re sahil ch’oolejil.29Li Kolonel tixtuqub’ ru chixjunil li jorb’il qab’aanA’in li yaal li kixk’am tuqtuukilal re laj Alma.
Ut tixk’am ajwi’ tuqtuukilal qe laa’o.
Jo’ ruchich’och’il winq ut ixq, wan naq naqatoch’ qib’ ut naqarahob’tesi qib’.
Jo’ neke’xnaw li na’b’ej yuwa’b’ej, li rahilal naqak’ul xb’aan li qamaak maawa’ yal xxuwankil li tojb’a-maak, a’an ajwi’ xxuwankil naq xqak’os ru xsahileb’ xch’ool li qakok’al, ut naq xqarameb’ chirilb’al ut chixtawb’al ru li yaal.
Lix yeechi’ihom lix tojb’al rix li maak xb’aan li Kolonel, a’an naq wi wan qamajelal jo’ na’b’ej yuwa’b’ej, a’an ink’a’ tixk’e xmaakeb’ li qakok’al ut naxyeechi’i xk’irtesinkileb’.30 Ut us ta neke’maakob’ chiru li saqen—jo’ naqab’aanu chiqajunilo—toj ye’b’il li ruq’ aj uxtaan31 ut a’an tixtojeb’ rix wi yal te’ril a’an ut te’wanq chi yo’yo.32Us ta wan xwankil li Kolonel chixtuqub’ankil li ink’a’ naru taqatuqub’ laa’o, a’an nokoxtaqla chixb’aanunkil li jo’ k’ihal nokoru chixb’aanunkil re xk’eeb’al reeqaj jo’ jun raqal lix jalb’al qak’a’uxl.33 Li qamaak ink’a’ ka’ajwi’ nokoxnajtob’resi rik’in li Dios, rik’in aj b’an wi’ li qas qiitz’in.
Wan naq ka’ch’in ajwi’ li na’ajman ru re k’irtesink ut re k’ojob’ank wi’chik, jo’ xpatz’b’al xkuyb’al qamaak, a’b’an wan naq taa’ajmanq li k’anjelak chi tuulan qach’ool chiru k’iila chihab’.34 A’b’an, rik’in naab’al li qamaak, ink’a’ naru taqak’irtesi chi tz’aqal li ani xqarahob’tesi.
Li xnimal ru yeechi’ihom k’eeb’il sa’ lix Hu laj Mormon ut li evangelio k’ojob’anb’il wi’chik, a’an naq li Kolonel tixtuqub’ chixjunil li jorb’il qab’aan.35 Ut a’an tooxtuqub’ ajwi’ laa’o wi naqasik’ a’an rik’in paab’aal ut naqajal qak’a’xul chirix li ra xqab’aanu.36 A’an naxyeechi’i xkab’ichal li maatan a’in xb’aan naq nokoxra chiqajunil rik’in li rahok tz’aqal re ru37 ut xb’aan naq k’eek’o xch’ool chixk’eeb’al chi uxmank jun raqb’a-aatin tiik li naxk’e li elajinb’il xb’aan li tiik ruhil na’leb’ jo’ ajwi’ li uxtaan.
Ninch’olob’ naq yaal a’in, sa’ xk’ab’a’ li Jesukristo.
Amen.
Us ta nokotzolok chi us chirix lix yu’am ut lix k’anjel li Jesukristo, li raatin li Kolonel naq toowanq “jo’ chanru ajwi’ a’an” ”1 chanchan ch’a’aj ut maare ink’a’ naru xb’aanunkil.
Maare laa’ex, jo’ laa’in ajwi’, rik’in xnawb’al naq wan eemaak ut eemajelal, nekek’oxla naq mas sa wi’chik b’eek sa’ jun li b’e maak’a’ wi’ li tzuul, us ta rik’in a’an ink’a’ mas li k’iik nak’ulman.
Maare naqaye, “Ch’olch’o naq li aatin a’in ink’a’ naru xpaab’ankil chi tz’aqal,” ut naqasik’ ru jun li b’e li moko ch’a’aj ta, sa’ li ink’a’ naniman wi’ li qametz’ew.A’ut k’a’ru nak’ulman wi li wank “jo’ chanru ajwi’ a’an” maawa’ yal jaljookil ru aatin, us ta sa’ li yu’am a’in wanko?
K’a’ru nak’ulman wi naru natawman, us ta chi yal b’ab’ay, sa’ li yu’am a’in, ut wi na’ajman ru re naq toowanq wi’chik rik’in a’an?
K’a’ru nak’ulman wi li aatin “jo’ chanru ajwi’ laa’in” a’an tz’aqal li yoo chixyeeb’al li Kolonel?
K’a’ru pe’ a’an chi jo’kan?
K’a’ru wan qach’ool chixb’aanunkil re taa’ok lix sachb’a-ch’oolejil wankilal sa’ li qayu’am, re taaruuq taqajal chan ru tz’aqal naq wanko?Li Elder Neal A. Maxwell kixye: “Naq naqak’oxla rix lix taqlahom li Jesus naq toowanq jo’ chanru a’an, naqak’e reetal naq li wanko wi’ moko maa’usilal ta, a’ut moko yalb’il ta qaq’e sa’ lix k’anjel, a’an ajwi’ li qak’anjel laa’o!
Naqanima ru, a’ut ink’a’ naqak’am qib’ rik’in.”2 Jun saaj pastor, aj Charles M. Sheldon, kixye chi jo’ka’in: Sa’ li qawanjik jo’ aj taaqehom re li Kristo, wan naq naqara li hilank ut li sahilal, ut ink’a’ naqaj xpaqonkil li k’a’ru aal ut ch’a’aj jo’ jun li krus.”3A’b’anan, chiqajunilo taqlanb’ilo chi wank jo’ chanru li Jesus, jo’ naq li Jesus kiwan jo’ chanru li Yuwa’b’ej.4 Naq nokob’eek chi uub’ej, noko’ok chi chaab’ilo’k, chi tz’aqlok qe qu.5 Li na’leb’ a’in maawa’ yal xk’utum junaq ch’uut chi paab’aal, a’an tz’aqal xyehom li Qaawa’.
A’ rik’in li na’leb’ a’in naq tento raj taqak’am li qayu’am, taqak’oxla li aatin taayeemanq, ut taqakawob’resi li wank sa’ komonil.
Relik chi yaal naq maak’a’ chik junaq b’e re xb’anb’al xrahilal jun komonil malaj jun tenamit, ka’ajwi’ xk’amb’al qib’ rik’in li Awa’b’ej re Tuqtuukilal.6Qak’oxlahaq chan ru naq naru taqayal qaq’e, chi k’oxlanb’il ut chi na’leb’anb’il, re toowanq jo’ chanru li Jesukristo.Rajb’al ut xk’eeb’al qach’oolWiib’ oxib’ chihab’ chaq, laa’in ut li wixaqil kiqak’e qach’ool chi taqsink sa’ xb’een li tzuul q’axal nim xteram sa’ Japon, a’an li tzuul Fuji nayeeman re.
Naq koo’ok chi taqsink, kiqil chi najt lix b’een li tzuul, ut koo’ok chixk’oxlankil, ma taaruuq toowulaq aran?Naq yooko chi taqsink, koo’ok chireek’ankil li lub’k, xrahil li qatib’el, ut xch’a’ajkil li musiq’ak, xb’aan naq q’axal taqenaq wanko.
Sa’ li qak’a’uxl, ki’ajman ru naq yal taqak’oxla li yokb’ li wanko wi’ sa’ li hoonal a’an.
Kiqaye, “Maare ink’a’ taaruuq tinwulaq toj sa’ xb’een li tzuul, a’ut naru ninb’aanu li jun yokb’ a’in.” Rik’in xnumik li hoonal, kiruhan xb’aanunkil li ch’a’ajkil taqsink—chi junjunq li yokb’.Li xb’een yokb’ sa’ li b’e a’in re wulak jo’ chanru li Jesukristo, a’an rajb’al xb’aanunkil.
Us xtawb’al ru li taqlahom naq toowanq jo’ chanru a’an, a’ut tento ajwi’ naq taqak’e qach’ool chixjalb’al qib’, chixk’eeb’al li junjunq chi yokb’ re xkanab’ankil chiqix li ruchich’och’il winq.7 Re taawanq qajom chixb’aanunkil, tento taqanaw ani li Jesukristo.
Tento taqanaw b’ayaq chan ru naq wan a’an,8 ut tento taqasik’eb’ li chaab’ilal li wankeb’ re, sa’eb’ li loq’laj hu, sa’ li iglees, ut sa’eb’ chik li santil na’ajej.
Naq noko’ok chixtawb’al chik qana’leb’ chirix a’an, taqil chi k’utunk lix jar chaab’ilal sa’ xyu’ameb’ li qas qiitz’in.
A’in tooxtenq’a sa’ li qab’eenik, xb’aan naq wi eb’ li qakomon neke’ru chixtawb’al b’ayaq lix chaab’ilal li Jesus, naru ajwi’ naq laa’o taqab’aanu.Wi ink’a’ naqatik’ti’i qib’ sa’ li qach’ool, lix saqen li Kristo9 li wan qik’in tixye qe naq li b’ar wanko wi’, jalan rik’in lix chaab’ilal li Kolonel li naqaj wulak wi’.10 Aajel ru naq ink’a’ taqatik’ti’i qib’ wi naqaj xik chi uub’ej re toowulaq jo’ chanru a’an.
Ut xyeeb’al li yaal, a’an jun reheb’ lix chaab’ilal li Jesus.Ut wi kaw qach’ool, maare taqaj xpatz’b’al re junaq qakomon, qasum, qamiiw, malaj jun aj b’eresinel sa’ li iglees k’a’ru junaq lix chaab’ilal li Jesukristo li toj naqaj ru xtawb’al—a’ut tento naq taawanq qach’ool chirab’inkil li k’a’ru tixye.
Wan naq naqil qib’ jo’ sa’ junaq lem li k’onk’o, li naxnimob’resi malaj naxka’ch’inob’resi li qajalam-uuch.Eb’ li qamiiw ut li qakomon neke’ru chiqatenq’ankil re taqil qib’ jo’ chanru tz’aqal wanko, a’ut eb’ ajwi’ a’an maare ink’a’ tz’aqal saqen neke’ilok.
Xb’aan a’in, aajel ajwi’ ru naq taqapatz’ chiru li qaChoxahil Yuwa’ k’a’ru li namajelo’ qe, ut k’a’ru taqayal qaq’e chixb’aanunkil.
A’an nokoril chi tz’aqal tz’aqal, ut rik’in rahok tixk’ut chiqu b’ar wan lix q’unal li qu.11 Maare rik’in a’an taatzol naq tento taasik’ chik mas li kuyum, li tuulanil, li rahok, li yo’onink, li sak’ahil, li chaab’ilal chi paab’ank, malaj k’a’aq chik re ru.12Wan k’a’ru xink’ul ink’a’ mas najter, naq jun aj b’eresinel sa’ li Iglees xye we chi ch’olch’o naq wan jun li chaab’ilal li toj na’ajman ru sa’ lin yu’am.
Rik’in rahok, a’an xk’ut chiwu lin majelal.
Sa’ li ewu a’an, xinye resil a’in re li wixaqil.
Ut li wixaqil, rik’in ajwi’ rahok ut uxtaan, xye we naq yaal ajwi’ li xye.
Li Santil Musiq’ej xk’ut ajwi’ chiwu naq li na’leb’ xe’xk’e we, chalenaq rik’in jun Choxahil Yuwa’b’ej aj rahonel.Maare us ajwi’ choq’ qe xb’aanunkil li k’anjel re xsik’b’al lix chaab’ilal li Kristo, li natawman sa’ li ch’ol 6 re Predicad mi Evangelio.13Chirix naq xasik’ li yaal chawix ut xak’e aach’ool chixtikib’ankil li taqsink chiru li tzuul, taa’ajmanq ru naq taajal aak’a’uxl.
Li Awa’b’ej Russell M. Nelson kixk’ut rik’in rahok: “Naq naqasik’ ru xjalb’al qak’a’uxl, naqasik’ ru jalaak.
Naqakanab’ li Kolonel chiqajalb’al re naq laa’aqo li q’axal chaab’il li naru chiqu.
Naqasik’ ru nimank sa’ musiq’ej ut xk’ulb’al li sahil ch’oolejil—li sahil ch’oolejil re toje’k qix xb’aan a’an.
Naq naqasik’ ru xjalb’al qak’a’uxl, naqasik’ ru wank jo’ chanru li Jesukristo.”14Re toowanq jo’ chanru li Jesukristo, na’ajman ru xjalb’al li qach’ool ut li qak’a’uxl, na’ajman ru xjalb’al chan ru tz’aqal naq wanko, ut a’in ka’ajwi’ naru na’uxman rik’in li rusilal li Jesukristo.15Reetalinkil ut xb’aanunkilAnajwan, chirix naq xak’e aach’ool chi jalaak ut xasik’ aatenq’ankil rik’in li tijok, rik’in xsik’b’al li yaal chawix, ut maare rik’in patz’ok reheb’ aakomon, na’ajman ru naq taasik’ ru junaq xchaab’ilal li Kristo li taayal aaq’e chixk’ulb’al.
Aajel ru naq taayal aaq’e chi tz’aqal chixb’aanunkil.
Eb’ li chaab’ilal a’in ch’a’aj xk’ulb’aleb’ ut ink’a’ neke’chal sa’ junpaat, a’ut timil timil te’chalq wi yalb’il li qaq’e.Eb’ lix chaab’ilal li Kristo a’aneb’ maatan k’eeb’ileb’ xb’aan li qaChoxahil Yuwa’ re qosob’tesinkil laa’o ut eb’ li wankeb’ chiqasutam.
Xb’aan a’in, re xk’ulb’aleb’ tento taqatz’aama chi anchal qach’ool chiru li Dios naq tixk’e qatenq’ankil.
Wi naqasik’eb’ li chaab’ilal a’in re k’anjelak chiruheb’ li qas qiitz’in, a’an toorosob’tesi sa’ li k’a’ru naqasik’.
Wi naqasik’ junaq maatan rik’in li Dios yal choq’ qe laa’o, yal sachk naqab’aanu.Wi nakayal aaq’e chixk’ulb’al jun lix chaab’ilal li Kristo, naq nakak’ul li chaab’ilal a’an, jalaneb’ chik li chaab’ilal te’ok ajwi’ chi chalk.
Ma ink’a’ yaal naq li ani yoo chixsik’b’al li rahok taanimanq ajwi’ lix chaab’ilal xch’ool, ut lix tuulanil?
Ma ink’a’ yaal naq li ani yoo chixsik’b’al li paab’ank taanimanq ajwi’ sa’ li sak’ahil ut li yo’onink?
Wi naqayal aaq’e chixtawb’al jun li chaab’ilal, naru neke’tam chawu chixjunileb’ chik li chaab’ilal.Xtz’iib’ankil resil ut kanaak sa’ xb’aanunkilAajel ru choq’ we naq sa’ xyalb’al inq’e chi wank jo’ chanru li Kristo, tintz’iib’a resil li k’a’ru yookin chixtzolb’al.
Naq nintzolok chirix jun lix chaab’ilal li Kristo rik’in xchamal ink’a’uxl, eb’ li loq’laj hu neke’ak’ob’resiik chiwu naq nawil reetalil li chaab’ilal a’an sa’ lix tzol’leb’ li Kristo, sa’ lix k’anjel, ut sa’eb’ lix tzolom.
Jo’kan ajwi’ ninyal inq’e chirilb’al li chaab’ilal a’an rik’ineb’ li was wiitz’in.
Wankeb’ ani nekeb’innaw ru, li wankeb’ sa’ li Iglees jo’ ajwi’ li moko wankeb’ ta, li wankeb’ xchaab’ilal jo’ chanru xchaab’ilal li Kristo.
Eb’ a’an neke’xk’ut chiwu rik’in kawilal chan ru naq eb’ li chaab’ilal a’in naru neke’wan rik’ineb’ li winq xb’aan li rusilal ut lix rahom.Re taaruuq tat-usaaq chi yaal, tento naq ink’a’ taakanab’ xyalb’al aaq’e.
Jo’ chanru naq re taqsink chiru jun nimla tzuul na’ajman ru xkawresinkil aawib’ xb’een wa, ut xyalb’al aaq’e naq yookat chi taqsink, jo’kan ajwi’ a’in xyalb’al aaq’e naraj.
Re xtawb’al li tz’aqal Kristianil li naqasik’, a’an li wank jo’ li qaKolonel, junelik na’ajman ru naq tz’aqal yalb’ilaq qaq’e.16Anajwan, nawaj naq teeb’aanu weent.
Moko k’eeb’il ta li taqlahom a’in re wank jo’ chanru a’an re taaweek’a naq wan aamaak, naq maak’a’ aak’ulub’, malaj naq moko raab’ilat ta.
Wanko arin sa’ ruchich’och’ re tooxik chi uub’ej, re taqayal qaq’e, ut wan naq toot’ane’q ut wan naq us too’elq.
Jo’ laa’in ut li wixaqil naq xootaqsink chiru li nimla tzuul, maare kiqaj raj naq yal sa’ junpaat k’amb’ilaqo toj sa’ xb’een, a’b’anan a’in maawa’ li ajom wanko wi’ sa’ li yu’am a’in.Laa’at wan aachaab’ilal, laa’at raab’ilat, a’ut a’in ink’a’ naraj naxye naq tz’aqlojenaq aawe aawu.
Toj wan li k’anjel tento taqab’aanu sa’ li yu’am a’in ut sa’ li yu’am chalel.
Ka’ajwi’ chi tenq’anb’il xb’aan li Dios naru toowulaq chiqajunilo chi wank jo’ chanru li Kristo.Sa’eb’ li kutan a’in naq chanchan naq “chixjunil li k’a’aq re ru wan chi choqinb’il, ut … nachal li xiw sa’ xb’eeneb’ chixjunil li tenamit,”17 jun ajwi’ li b’an wan, jun ajwi’ li taak’irtesinq, a’an naq taqayal qaq’e chi wank jo’ chanru li Kolonel,18 laj Tojol rix19 chixjunileb’ li winq, lix saqenkil li ruchich’och’,20 ut taqasik’ jilok rik’in li ani kixye, “Laa’in li b’e.”21Ninnaw naq chi tenq’anb’il xb’aan li Dios ut lix nimal xmetz’ew, naru toowanq jo’ chanru a’an.
Wi ta ink’a’ jo’kan, ink’a’ raj kixk’e qe li taqlahom a’in.22 Ninnaw naq yaal a’in—ut nawil lix chaab’ilal li Kristo rik’in naab’al eere.
Ninch’olob’ xyaalal eere li na’leb’ a’in, sa’ xk’ab’a’ li Jesukristo, amen.
Laj Enos, jun profeet sa’ lix Hu laj Mormon ut riman laj Lehi, kixtz’iib’a resil jun xnumsihom kixk’ul naq ch’ajom chaq.
Naq yoo chi yohob’k chaq xjunes sa’ li k’iche’, laj Enos kixtikib’ k’oxlak chirixeb’ lix k’utum lix yuwa’, laj Jakob.
A’an kixye: “Ut li aatin li kokʼ aj xsaʼ kiwabʼi chaq chixyeebʼal inyuwaʼ chirix li junelik yuʼam, ut lix sahilebʼ xchʼool laj santil paabʼanel, kiʼok saʼ xchamal inchʼool.”1 Rik’in xtz’okajik li raam, laj Enos kixwiqib’ rib’ ut kixk’e jun li tij k’a’jo’ xchaq’alil ru li kib’ay chiru chixjunil li kutan toj sa’ li q’ojyin, jun li tij b’ar wi’ kixk’ul k’utb’esinb’il na’leb’, xkawil xch’ool, ut yeechi’ihom.Naab’al li k’a’ru naru natzolman sa’ lix numsihom laj Enos, a’b’an li k’a’ru tz’aqal wan sa’ lin k’a’uxl a’an chan ru naq laj Enos kixjultika chan ru naq lix yuwa’ kok’ aj xsa’ ki’aatinak chirix “lix sahileb’ xch’ool laj santil paab’anel.”Sa’ li jolomil ch’utub’aj-ib’ oxib’ chihab’ chaq, li Awa’b’ej Russell M. Nelson ki’aatinak chirix li sahil ch’oolejil.2 Naab’al li kixk’ut, ut kixye ajwi’:“Li sahil ch’oolejil naqeek’a mas b’ab’ay rilom rik’in li naqanumsi sa’ li qayu’am, ut wan naab’al rilom rik’in chan ru naqil li qayu’am.“Naq naqajayali li qayu’am rik’in lix k’uub’anb’il na’leb’ li kolb’a-ib’ re li Dios ... jo’ ajwi’ li Jesukristo ut lix evangelio, naru naqeek’a xsahil qach’ool a’ yaal k’a’ru li nak’ulman—malaj li ink’a’ nak’ulman—sa’ li qayu’am.
Li sahil ch’oolejil nachal rik’in ut b’antiox re a’an.
… Choq’ reheb’ laj Santil Paab’anel sa’ Roso’jikeb’ li Kutan, li Jesukristo a’an li sahil ch’oolejil!”3Eb’ laj santil paab’anel a’aneb’ li neke’ok sa’ li sumwank re li evangelio rik’in li kub’iha’ ut neke’xyal xq’e chixtaaqenkil li Kristo jo’ xtzolomeb’ a’an.4 Jo’kan ut, lix “sahileb’ xch’ool laj santil paab’anel” naxch’olob’ li sahil ch’oolejil re wulak jo’ li Kristo.Nawulak raj chiwu aatinak chirix li sahil ch’oolejil nachal xb’aan xpaab’ankileb’ lix taqlahom, li sahil ch’oolejil nachal chirix xq’axb’al ru li rahil ch’oolejil ut li q’unal metz’ew rik’in xtenq’ a’an, ut li sahil ch’oolejil laq’lo rik’in li k’anjelak jo’ kik’anjelak a’an.Li sahil ch’oolejil nachal xb’aan xpaab’ankileb’ xtaqlahom li KristoWanko sa’ jun hoonal b’ar wi’ ka’ajwi’ nasik’man li sahil ch’oolejil re junpaat, wankeb’ naab’al neke’xtz’il rix x’aajelil ruheb’ lix taqlahom li Qaawa’ malaj yal maak’a’ neke’raj re.
Chi yaal naq eb’ li kristiaan neke’xb’atz’unle li choxahil na’leb’, jo’eb’ li chaq’rab’ re saq ru ch’oolej, li na’leb’ re xmaak’a’il li b’alaq’, ut xsantilal li hilob’aal kutan, chanchan naq neke’chaab’ilo’ ut neke’xyal xsahil li k’a’ru chaab’il sa’ li yu’am, wan naq mas wi’chik chiruheb’ li neke’xyal xq’e chi ab’ink.
Junjunq neke’xtikib’ xpatz’b’al rib’ ma us li yalok q’e ut li mayejak.
Li najteril tenamit Israel jun sut ke’wech’in:“Maak’a’ aj-e k’anjelak chiru li Dios.
K’a’ru toorusila wi’ li xpaab’ankil lix chaq’rab’ ut k’a’ru xyaalal naq yooq chi raho’k qach’ool chiru li Nimajwal Dios?“Laa’o xqak’e reetal naq saheb’ sa’ xch’ool eb’ li q’etq’et, ut jwal us neke’elk li yib’ ru xna’leb’eb’ rik’in xb’aanunkil li maa’usilal: us ta neke’xyal rix li Dios, maajun rahilal neke’xk’ul.”5Oyb’enimaq, chan li Qaawa’, sa’ “li kutan a’an naq tintusub’eb’ lin q’ol.
... “Toja’ ut naq ... teetz’il rix ani tiik xch’ool ut ani aj maak, ani li nak’anjelak chiru li Dios, ut ani li ink’a’ nak’anjelak chiru.”6 Eb’ laj maak te’ruuq “chi saho’k xch’ool sa’ xk’anjeleb’ chiru jarub’aq kutan,” a’b’an a’an junelik yal nanume’.7 Lix sahileb’ xch’ool laj santil paab’anel junelik nakana.Li Dios naril li k’a’aq re ru chi tz’aqal re ru ut naxwotz li ilob’aal a’an qik’in rik’ineb’ lix taqlahom, li neke’k’amok qab’e chi tz’aqal re ru, li neke’qaq’ax wi’ ru li yale’k-ix ut eb’ li jul sa’ li yu’am sa’ ruchich’och’, toj reetal li junelik sahil ch’oolejil.
Li Profeet aj Jose Smith kixch’olob’: “Naq eb’ lix taqlahom nokohe’xtzol, neke’xb’aanu rik’in li ilok toj sa’ li junelik q’e kutan, xb’aan naq li Dios nokoril chanchan ta wi’ naq wanko sa’ li junelik q’e kutan; li Dios wan sa’ li junelik q’e kutan, ut ink’a’ naril li k’a’aq ru ru jo’ naqil laa’o.”8Maajun kristiaan innawom ru li kib’ay chixtawb’al li evangelio li ink’a’ ta raj kiraj xnawb’al ru rub’elaj.
“Ah, li k’a’ru ink’a’ us ut eb’ li sachk li ink’a’ raj kinb’aanu,” chankeb’.
Eb’ lix taqlahom li Dios a’aneb’ qab’eresinel sa’eb’ li k’a’ru us ut neke’xk’am chaq li sahil ch’oolejil.
Tento taasaho’q qach’ool ut taqab’antioxi re xb’aan naq kixk’ut chiqu li chaab’il b’e a’in.Naq toj saaj chaq, li Hermana Kalombo Rosette Kamwanya, sa’ li Republica Democrática del Congo ut li yoo chaq chi k’anjelak sa’ li Mision Costa de Marfil Abidjan Oeste anajwan, kixkuy xsa’ ut kitijok chiru oxib’ kutan re xnawb’al k’a’ru naraj li Dios naq tixb’aanu.
Sa’ jun k’utb’esinb’il matk’ sa’ q’ojyin, kiril wiib’ li kab’l, jun li kapiiy ut jun li naxye anajwan naq a’an jun santil ochoch.
Kixtikib’ chixsik’b’al ut sa’ junpaat kixtaw li kapiiy kiril sa’ lix k’utb’esinb’il matk’.
Li tz’iib’ chiru naxye: “Lix Iglees li Jesukristo reheb’ laj Santil Paab’anel sa’ Roso’jikeb’ li Kutan.” Li Hermana Kamwanya kikub’e xha’ ut chirix a’an lix na’ ajwi’ ut waqib’eb’ chik li ras ut riitz’in.
Li Hermana Kamwanya kixye, “Naq kink’ul li evangelio, kiweek’a naq chanchanin jun xik’anel xul chapcho chaq li na’ach’ab’aak.
Li waam kinujaq rik’in sahil ch’oolejil.
… Kinnaw tz’aqal naq li Dios nikinixra.”9Xpaab’ankileb’ xtaqlahom li Qaawa’ nokoxtenq’a chireek’ankil lix rahom chi tz’aqal ut chi seeb’.
Li laatz’ ut ka’ch’in ruhil b’e reheb’ li taqlahom nak’amok chi tiik sa’ li che’ ut li ru, li k’a’jo’ xki’il ut “q’axal wi’chik atawal sa’ xb’een chixjunil li k’a’aq re ru,”10 a’aneb’ reetalil lix rahom li Dios ut neke’xnujob’resi li aamej “rik’in sahil ch’oolejil q’axal nim.”11 Li Kolonel kixye:“Wi nekepaab’ lin chaq’rab’, texkanaaq sa’ lin rahom jo’ naq laa’in xinpaab’ xchaq’rab’ lin Yuwa’ ut ninkanaak sa’ lix rahom.“Xinye a’in eere re naq li xsahilal inch’ool chiwanq eerik’in ut li xsahilal eech’ool tz’aqalaq re ru.”12Li sahil ch’oolejil naq nokoq’axok u rik’in li KristoUs ta yooko chixpaab’ankileb’ li taqlahom chi tiik, wankeb’ li yale’k ut eb’ li ch’a’ajkilal li naru neke’chal chixramb’al lix sahil qach’ool.
A’b’an naq naqayal qaq’e chixnumsinkileb’ li ch’a’ajkilal a’an rik’in xtenq’ li Kolonel, neke’kana li sahil ch’oolejil naqeek’a anajwan jo’ ajwi’ li taqeek’a moqon.
Li Kristo kixye reheb’ lix tzolom: “Sa’ li ruchich’och’ teek’ul li rahilal: a’b’anan kawaq eech’ool; Laa’in xinq’ax ru xwankil li ruchich’och’.”13 A’an naq naqaq’ajsi qib’ chiru, naq noko’ab’in chiru ut naqajunaji qib’ rik’in a’an naq li yale’k ut li rahil ch’oolejil neke’wulak choq’ sahil ch’oolejil.
Tink’ut jun li eetalil.Sa’ 1989, laj Jack Rushton yoo chaq chi k’anjelak jo’ awa’b’ej re li oqech Irvine, California sa’ li Estados Unidos.
Chiru lix hilaaleb’ jo’ junkab’al chire li palaw aran California, laj Jack yoo chaq chi numxik sa’ xb’een li ha’, naq kikute’ chiru jun li pek rub’el li ha’ xb’aan jun xb’oolam li palaw, kixtoq lix ja’aj ut lix b’aqel xxaal rix.
Laj Jack kixye chirix a’an, “Naq kinten wib’ chiru li pek, kinnaw naq moko tinruuq ta chik chi eek’ank.”14 Ink’a’ chik kiru chi aatinak chi moko chi musiq’ak xjunes rib’.15Eb’ li komon sa’ lix junkab’al, eb’ li ramiiw, ut eb’ li komon re lix oqech ke’ok chixtenq’ankil li Hermano Rushton ut li rixaqil, xJo Anne, ut naab’al li ke’xb’aanu, jo’ naq ke’rak’ob’resi xcha’al li rochoch re naq laj Jack taaruuq chixb’eresinkil lix chunleb’aal.
Li xJo Anne kikana tz’aqal jo’ aj k’aak’alenel re laj Jack chiru 23 chihab’.
Chirixeb’ li seraq’ sa’ lix Hu laj Mormon b’ar wi’ li Qaawa’ kirula’aniheb’ lix tenamit sa’eb’ lix ch’a’ajkilal ut kixseeb’ob’resi li riiqeb’,16 li xJo Anne kixye: “Naxsachb’esi inch’ool li chaab’il sahil ch’oolejil naweek’a naq nink’aak’ale lin b’eelom.”17Jun yiib’ank ke’xb’aanu sa’ chan ru naq laj Jack namusiq’ak kitenq’an re naq kiru wi’chik chi aatinak, ut maji’ chik jun chihab’ chirix a’an, kib’oqe’ jo’ aj k’utunel sa’ li tzol’leb’ re li evangelio ut jo’ yuwa’b’ejil aj k’anjel re li oqech.
Naq naxk’e junaq li yuwa’b’ejil osob’tesihom, jun chik aj k’amol re li tijonelil naxk’e li ruq’ li Hermano Rushton sa’ xb’een xjolom li kristiaan naxk’ul li rosob’tesinkil ut naxchap li ruq’ ut lix tel naq naxk’e li osob’tesihom.
Laj Jack kikam sa’ li Ralankil sa’ 2012, chirix k’anjelak chiru 22 chihab’.Jun sut, sa’ jun seraq’ik, laj Jack kixye: “Eb’ li ch’a’ajkilal te’wulaq sa’ li qayu’am chiqajunil; a’an xkomon li wank sa’ li ruchich’och’ a’in.
Junjunq kristiaan neke’xk’oxla naq li paab’aal malaj xpaab’ankil li Dios tixkol aawix chiruheb’ li k’a’ru ink’a’ us.
Nink’oxla naq moko jo’kan ta a’an.
Nink’oxla naq wi kaw li qapaab’aal, naq neke’k’ulman li k’a’aq re ru ink’a’ us, li te’k’ulmanq, tooruuq chi wank rik’ineb’ a’an.
… Maajun wa kiq’una lin paab’aal, a’b’an a’an ink’a’ naraj naxye naq ink’a’ ta raj kiraho’ inch’ool.
Nink’oxla naq, chi xb’een sut sa’ lin yu’am, kintiikisiik toj sa’ xmaril ut tz’aqal maab’ar naru ninxik, xb’aan a’an naq kinsik’ li Qaawa’, ut toj sa’ li kutan a’in, naweek’a xnimal xsahil inch’ool.”18A’ineb’ kutan b’ar wi’ neke’tawasiik, wan naq chi kaw, sa’ li internet ut chi kristiaanil, eb’ li neke’xsik’ xkolb’al rix lix na’leb’ li Qaawa’ chirix li tiqib’ank-ib’, li k’a’ru naqajsi wi’ qu, ut li saq ruhil ch’oolej.
A’aneb’ tz’aqal li saaj ut eb’ li ch’ajom sa’ xyanqeb’ laj santil paab’anel, jo’eb’ ajwi’ li ixq ut eb’ li na’b’ej, li neke’k’amok re li krus a’in re eetz’uuk ut tawasiik.
Ch’a’aj xq’axb’al ruheb’ li tawasiik a’an, a’b’an jultikaq eere li raatil laj Pedro: “Us xaq eere wi nekexhob’e’k sa’ xk’ab’a’ li Kristo, xb’aan naq li xloq’laj Musiq’ li Dios yoo chi hilank sa’ eeb’een.”19Sa’ li awimq Eden, laj Adan ut li xEva ke’wan chi maak’a’ neke’xnaw, “ink’a’ raj ke’wan xsahileb’ xch’ool, xb’aan naq ink’a’ raj ke’xnaw ru li rahilal.”20 Anajwan, jo’ ani naqanaw k’a’ru naqab’aanu, naqataw sahil ch’oolejil naq naqaq’ax a’ yaal chi ch’a’ajkilal, maare li maak, li yale’k, li q’unal metz’ew, malaj a’ yaal k’a’ chik ru li naramok re li sahil ch’oolejil.
A’an a’in li sahil ch’oolejil re reek’ankil li chaab’ilo’k sa’ xb’ehil li tzolomil; li sahil ch’oolejil chirix “xk’ulb’al risinkileb’ li maak, ut tuqtu chik reek’ob’aal li ch’oolej”;21 li sahil ch’oolejil re reek’ankil naq li aamej nasipo ut nak’i rik’in rusilal li Kristo.22Li sahil ch’oolejil re li k’anjelak jo’ li KristoLi Kolonel naxtaw xsahil xch’ool naq naxk’e chi uxmank li qakolb’al chiru li kamk ut li qayu’am chi junelik.23 Naq na’aatinak chirix lix tojb’al rix li maak kixb’aanu li Kolonel, li Awa’b’ej Russell M. Nelson kixye:“Jo’ sa’ chixjunil, li Jesukristo a’an xnimal ru aj k’amol qab’e, “li ani, xb’aan li sahil ch’oolej wan chiru, kixk’ul rahilal sa’ li krus” [Hebreos 12:2].
K’oxlahomaq a’an!
Re xkuyb’al li k’a’ru jwal ra ink’a’ kuyb’il sa’ li ruchich’och’, laj Kolol qe kixk’e rib’ sa’ xyi li sahil ch’oolejil!“Ut k’a’ru li sahil ch’oolejil kik’ehe’ chiru a’an?
Chi yaal naq a’an li sahil ch’oolejil re qasaqob’resinkil, qak’irtesinkil, ut qakawob’resinkil; li sahil ch’oolejil re xtojb’al rix lix maak chixjunil li te’xjal raj xk’a’uxl; li sahil ch’oolejil re xb’aanunkil naq laa’ex ut laa’in naru tooq’ajq sa’ li qochochnal—chi saq qu ut chi k’ulub’ejo—re wank rik’in li qaChoxahil Na’ Yuwa’ ut li qajunkab’al.”24Chi jo’kan ajwi’, li sahil ch’oolejil “k’eeb’il chiqu laa’o” a’an li sahil ch’oolejil re xtenq’ankil li Kolonel sa’ lix k’anjel re tojok-ix.
Jo’ riyajil ut ralal xk’ajol laj Abraham,25 nokotz’aqon sa’ li k’anjel re rosob’tesinkileb’ chixjunileb’ li junkab’al sa’ li ruchich’och’ “rik’in ajwi’ li osob’tesink re li Evangelio, a’an li osob’tesink re li kolb’a-ib’, re ajwi’ li junelik yu’am.”26Li raatin laj Alma nachal sa’ ink’a’uxl:“Relik chi yaal, aʼin ut inloqʼal, naq maare tinwanq choqʼ kʼanjelebʼaal saʼ ruqʼ li Dios re xkʼambʼal junaq aamej saʼ li jalbʼa-kʼaʼuxlej; a’in ut xsahil inch’ool.“Ut kʼehomaq reetal, naq nawil naabʼal rehebʼ li was wiitzʼin li yotʼbʼil chi yaal xchʼoolebʼ, ut li yookebʼ chi chalk rikʼin li Qaawaʼ lix Dios, rikʼin aʼan nanujak li waam rikʼin sahilal.
…“Aʼbʼanan moko kaʼaj ta wiʼ rikʼin li usaak xinkʼul injunes nasahoʼ inchʼool, qʼaxal wiʼchik bʼan nanumta xsahil inchʼool xbʼaan li usaak keʼxkʼul li was wiitzʼin, li xikenaqebʼ taqeʼq saʼ li chʼochʼ Nefi.
…“Anajwan, naq ninkʼoxla li usaak keʼxkʼul li was wiitzʼin aʼin nakʼameʼ li waam, joʼ raj jachjo ru rikʼin li tibʼelej naq wan, xbʼaan naq qʼaxal nim xsahil inchʼool.”27Li ruuchinihom li qak’anjel rik’in li Iglees a’aneb’ xkomon li sahil ch’oolejil “k’eeb’il chiqu laa’o.” Us ta kub’enaq qach’ool malaj lub’jenaqo, naru naqileb’ li komon rik’in kuyum wi jayalinb’ilo sa’ li sahil ch’oolejil re xsahob’resinkil xch’ool li Dios ut re xwotzb’al li saqen, xtuqub’ankil xch’ooleb’, ut xk’eeb’aleb’ xsahil xch’ool li ralal xk’ajol, eb’ li qas qiitz’in.Li po xnume’, naq wankin chaq Haiti re rosob’tesinkil li Santil Ochoch re Puerto Principe, li Elder David Bednar ut li rixaqil xSusan ke’rula’ani jun li komon ixq li kikam xb’eelom wiib’ oxib’ kutan chaq rub’elaj sa’ jun li toch’e’k sa’ b’eleb’aal ch’iich’.
Ke’yaab’ak rik’in a’an.
A’b’anan, sa’ li domingo li raarookil ixq a’in kiwan sa’ lix na’aj jo’ aj tusub’anel sa’eb’ li k’anjel re rosob’tesinkil li santil ochoch rik’in jun xchaab’il se’ choq’ reheb’ li ani yookeb’ chi ok sa’ li santil ochoch.Ninpaab’ naq li tz’aqal “sahil ch’oolejil reheb’ laj santil paab’anel” nachal rik’in xnawb’al naq li Kolonel na’aatinak sa’ qak’ab’a’,28 maajun naru chixkʼoxlankil li sahilal li taanujak wiʼli qaam saʼ li hoonal naq naqabʼi [li Jesus] chi tijok choqʼ qe chiru li Yuwaʼbʼej.”29 Rochb’een li Awa’b’ej Russell M. Nelson, ninch’olob’ xyaalal naq li sahil ch’oolejil a’an jun maatan choq’ reheb’ laj tiikil santil paab’anel “li neke’kuyuk re xk’amb’al li krus re li ruchich’och’ ”30 ut li yookeb’ “chixyalb’al wank chi tiik jo’ kixk’ut li Jesukristo.”31 Nintz’aama naq lix sahil eech’ool tz’aqalaq ru, sa’ xk’ab’a’ li Jesukristo, amen.
Rilb’al ruq’ li qawa’Nawulak chiwu li seraq’ re li Najter Chaq’rab’ chirix li saaj al, xmoos li profeet aj Eliseo.
Sa’ jun li eq’la li saaj al xwakli, x’el ut xk’e reetal naq li teep sutsu xb’aan jun ch’uut chi aj puub’ li wankeb’ xch’ool re xjuk’b’al li teep.
Kixye re laj Eliseo: “At eechal we’!
k’a’ru taaqab’aanu?”“Matxiwak: xb’aan naq naab’aleb’ li wankeb’ qik’in chiruheb’ a’an.”Li profeet aj Eliseo naxnaw naq li saaj al moko naraj ta ka’ajwi’ xkawil xch´ool, naraj b’an jun li muqmuukil na’leb’.
Toja’ naq laj Eliseo kitijok, “At Qaawa’, … chate xsa’ li ru re naq taa’iloq.
Li Qaawa’ kixte xsa’ ru laj tenq’ re laj Eliseo, ut kiril li tzuul nujenaq chi kawaay re xam; wankeb’ ajwi’ kaarxam chi xsutam laj Eliseo.”1Wan hoonal b’ar wi’ naq, jo’ li moos, taach’a’ajko’q cheru chirilb’al li Dios chi chi k’anjelak sa’ lee yu’am—hoonal b’ar wi’ teereek’a naq pleetinb’ilex—naq lix ch’a’ajkilal li yu’am texxwiq’ib’.
Chex’oyb’eninq ut chepaab’ li Dios ut lix hoonal, xb’aan naq naru teepaab’ a’an chi anchal eech’ool.
A’b’anan arin wan jun chik na’leb’.
Ex was wiitz’in, laa’ex ajwi’ naru nekextijok re naq li Qaawa’ tixte lee rilob’aal ut teeril li ink’a’ k’aynaqex chirilb’al.Qilb’al qib’ jo’ nokoril li DiosAajel ru naq taqil chi saqen ru ani li Dios ut aniho tz’aqal laa’o—ralal xk’ajolo li choxahil na’b’ej yuwa’b’ej, “wan qachoxahilal ut li qajunelikil eechanihom.”2 Patz’omaq re li Dios naq tixk’ut cheru li yaal a’in, jo’ ajwi’ li nareek’a cherix.
Naq teetaw ru anihex laa’ex ut lee rajom, jwal wi’chik texxtenq’a sa’ lee yu’am.Rilb’aleb’ li qas qiitz’inXtawb’al ru chan ru nokoril li Dios nokoxkawresi ut nokoxtenq’a re tooruhanq chirilb’al li qas qiitz’in jo’ narileb’ a’an.
Laj David Brooks kixye: “Naab’al reheb’ li ninqi ch’a’ajkilal sa’ li qasutam nachal naq li kristiaan nekereek’a naq ink’a neke’ile’ malaj neke’nawe’ ru.
… Wan li k’a’ru tento naq chiqajunilo taqachaab’ilob’resi, ut a’an rilb’al qib’ chi tz’aqal re ru, ut naq kama’an toohe’ril li qas qiitz’in.”3Li Jesukristo narileb’ li kristiaan chi tz’aqal re ru.
A’an naril li naqaj ru ut li naru tooruhanq chi wulak wi’.
Ke’wan li xe’ril aj kar, aj maak, malaj aj k’ehol esil, a’ut li Jesus kiril aj taaqehom re; ke’wan li xe’ril jun winq wan li tz’aj aj musiq’ej rik’in, a’ut li Jesus ink’a’ yal kiril xrahilal, kixnaw b’an ru ut kixk’irtesi.4Sa’ lix laatz’il ru li qayu’am, naru naqataaqe li Jesus ut naqileb’ li qas qiitz’in—li rajom ru, lix paab’aal, lix ch’a’ajkilal, ut li ani naru neke’wulak wi’.5Naq nintz’aamaq re li Qaawa’ naq tixte li wilob’aal re rilb’al li k’a’aq re ru ink’a nawil rajlal, nink’oxla wiib’ li patz’om ut nawoyb’eni naq taawulaq lix sumenkil: “K’a’ru ninb’aanu li tento tinkanab’?” ut “K’a’ru ink’a’ ninb’aanu li tento tinktikib’?”6Wiib’ oxib’ po chaq, sa’ xhoonalil li loq’laj wa’ak, xink’eheb’ li patz’om a’an, ut sachso xinkana rik’in lix sumenkil xink’ul.
“Kanab’ rilb’al laa k’am ch’iich’ naq wankat sa’ li tzol chi oyb’enink.” Kink’ay chirilb’al li b’oqleb’ ch’iich’ sa’ eb’ li tzol; choq’ we a’an jun hoonal b’ar wi’ ninru chixb’aanunkil naab’al k’a’aq re ru, ut chirilb’al li correo, li esilal, malaj li redes sociales.Sa’ li eq’la re li kutan chik jun, xinwan chi oyb’enink sa’ jun li tzol nim roq sa’ li tienda.
Xwisi li ch’iich’ ut xnaq sa’ inch’ool li eek’ahom xink’ul.
Xink’uula ut xin’ilok sa’ lin sutam.
Xwil naq sa’ li tzol wan jun li cheekal winq chiwu.
Maak’a’ wan sa’ lix b’eleb’aal, ka’ajwi’ junqaq li laat xtzakemq li mis.
Xinxutaanak b’ayaq, a’ut xinye re, “Wan jun laa mis pe’ yaal?” Xye we naq yoo chi nach’ok jun li kaq-sut-iq’ ut ink’a’ naraj naq taakanaaq chi maak’a’ xtzakemq lix mis.
Xoo’aatinak junpaat, toja’ naq xye we, “Maa’ani aj-e ninye naq yookin chixmaataninkil inchihab’ anajwan.” Xtoch’e’ inch’ool.
Xink’e xsahil xch’ool sa’ lix kutankil, ut xink’e jun li tij sa’ inch’ool re xb’antioxinkil naq moko yookin ta chiroksinkil lin b’oqleb’ ch’iich’ ut ink’a’ xinkanab’ chi nume’k li hoonal b’ar wi’ xinnaw ru jun li chaab’il kristiaan.Chi anchal inch’ool, ink’a’ nawaj naq chanchanin laj tij malaj laj Levita sa’ xb’ehil Jeriko—li na’ilok ut yal nanume’.7 A’b’an wan hoonal ninb’aanu jo’eb’ a’an.Rilb’al li k’anjel naxkanab’ li Dios choq’ weToje’ xintzol jun li chaq’al ru na’leb’ chirix li ilok, b’antiox re jun li saaj ixq, xRozlyn xk’ab’a’.Li seraq’ xwotz jun wamiiw li kikana chi ra sa’ xch’ool xb’aan naq xko’o xb’eelom lix sumsu wi’ jun may chihab’.
Neke’xjach lix hoonal rik’ineb’ lix kok’al, jo’kan naq ch’a’aj li xik sa’ iglees.
A’an xye:“Sa’ jun iglees b’ar wi’ li junkab’al jwal aajel ru, chunlaak qajunes naru naxk’e xrahil qach’ool.
Li xb’een domingo xin’ok ut xink’e jun lin tij re naq maajun taa’aatinaq we.
Jwal ra wankin, ut yaab’ak we.
Xinchunla b’ar wi’ ninchunla rajlal, royb’eninkil naq maajun tixk’e reetal naq toj wan na’ajej sa’ li chunleb’aal.Jun li saaj ixq re li qach’uut xsuri rib’ ut xinril.
Xinse’ek b’ayaq.
A’an ajwi’ xse’ek.
Xwil sa’ lix naq ru naq yoo xk’a’uxl.
Xintijok sa’ inch’ool naq ink’a’ taachalq chiwaatinankil, xb’aan naq maak’a’ naru tinye re ut ninnaw naq tinyaab’aq.
Xinkub’si li wilob’aal re naq ink’a’ twil li rilob’aal.“Jun hoor chik chirix a’an, xink’e reetal naq naxsutq’isi rib’ chiwilb’al chi jo’q’ehatq.
Tz’aqal naq xraqe’ li ch’utam, xchal wik’in.
“Ma sa aach’ool,” chankin re.
Xinixq’alu ut xye we, “Hermana Smith, yookin chirilb’al naq moko sa ta laa ch’ool anajwan.
Naweek’a lix xrahil aach’ool.
Nakatinra.” Xin’ok chi yaab’ak naq xinixq’alu wi’chik.
Naq xkohin, xink’oxla, “Maare tinruhanq chixq’axb’al ru chixjunil a’in.”“Li chaab’il saaj ixq a’an, maji’ xyijachil lin yu’am, xinixsik’ rajlal domingo toj reetal xraqe’ li chihab’, re inq’alunkil ut xpatz’b’al we: “Chan ru wankat?” Chixjunil a’in xjal li week’ahom chirix li chalk sa’ li iglees.
Kin’ok chiroyb’eninkil lin q’alunkil naxk’e.
Wan ani x’ilok we.
Wan ani naxnaw naq wankin aran.
Wan ani xraj xnawb’al chan ru wankin.Jo’ nak’ulman rik’in chixjunil li maatan naxyeechi’i li qaChoxahil Yuwa’, rilb’al chi tz’aqal re ru naraj naq toopatz’oq chiru toja’ naq took’anjelaq.
Patz’omaqre naq teeril lee komon jo’ narileb’ a’an—jo’ li ralal xk’ajol li wan xchoxahilal ut xjunelikil eechanihom.
Chirix a’an k’anjelanqex rik’in rahok, rik’in tenq’ank, ut xk’eeb’al reetal lix loq’aleb’ ut lix seeb’aleb’.
Sa’ xb’aanunkil rajlal a’in, taqak’e reetal naq yooko chi wulak jo’ “li tz’aqal neke’taaqenk re li Jesukristo.”8 Eb’ li qas qiitz’in taaruuq te’xkanab’ xch’ool qik’in.
Rik’in a’in taqanaw aniho tz’aqal laa’o ut k’a’ru tz’aqal li qajom.Li wamiiw xnaq ajwi’ sa’ xch’ool naq ki’ok chi patz’ok ma maak’a’ aj-e li jun may chihab’ re xyu’aminkil li evangelio sa’ xjunkab’al.
Moko yal ta xq’unb’esinkil naraj; xraj b’an li k’utb’esinb’il na’leb’.
Nareek’a naq wan jun li patz’om naxtoch’ xch’ool: “K’a’ut naq xab’aanu a’an?
Ma xab’aanu choq’ re aaq’ajkamunkil, xnimankil aawu, malaj li xawaj laa’at?” Sa’ jun k’amok xk’oxlak, ut xtz’il rix xch’ool, toja’ naq xsume chi anchalil xch’ool, “Xinb’aanu xb’aan naq ninra li Kolonel.
Ut ninra lix evangelio.” Li Qaawa’ kixte li rilob’aal re naq tixtaw ru chixjunil a’in.
Li ch’ina jalaak a’in, li nim ajwi’, kixtenq’a chi elk chi uub’ej rik’in lix paab’aal chirix li Kristo, us ta chixjunil li yoo chixnumsinkil.Ninch’olob’ xyaalal naq li Jesukristo nokoxra ut naru naxk’e li qilob’aal—us ta jwal ch’a’aj, us ta lub’luuko, us ta qajunes wanko, ut us ta ink’a’ na’el chixjunil jo’ naqoyb’eni.
Xb’aan li rusilal, toorosob’tesi ut tixk’e li qametz’ew.
Xb’aan lix wankil li Santil Musiq’ej, li Kristo tooxkanab’ chirilb’al qib’ ut chirilb’aleb’ li qas qiitz’in jo’ nokoril a’an.
Rik’in lix tenq’ naru naqanaw k’a’ru li jwal aajel ru.
Naru noko’ok chirilb’al li ruq’ li Qaawa’ naq yoo chi k’anjelak rik’in lix kok’ yiib’ahom sa’ li qayu’am—chi tz’aqal re ru taqil.Chi jo’kan naq taawulaq xkutankil naq “joʼqʼe tixkʼut ribʼ toowanq chanchan aʼan, xbʼaan naq taqil aʼan joʼ chanru naq wan; re taawanq qikʼin li yoʼonihom aʼin.”9 Sa’ xk’ab’a’ li Jesukristo, amen.
Chaab’il aj k’utunelWiib’ oxib’ po chaq anajwan, un wech aj tzolonel chaq junxil sa’ lin tenamit, Overton, Nevada, xye naq maare naru naqak’e junaq xmaatan li qak’utunel sa’ li guarderia, li kixket 98 chihab’.
A’an kixk’ut chiqu li wank sa’ chaab’ilal, naq aajel ru li hilank, lix sahil ruk’b’al li leech rik’in ki’il galleet, ut chixraab’al qib’ chiqib’il qib’.
B’antiox aawe, Hermana Davis, xb’aan naq k’a’jo’ aachaab’ilal jo’ aj k’utunel.Kiwan ajwi’ chaq jun chik aj k’utunel k’a’jo’ xchaab’ilal naq kintzolok sa’ li Colegio Universitario Ricks, k’iila chihab’ chaq anajwan.
Yookin chaq chixkawresinkil wib’ choq’ re li mision ut kink’oxla naq maare us raj naq tinwulaq chi tzolok chirix li mision.
A’b’an li k’a’ru xintzol aran kixjal lin yu’am.Chirix li xb’een sut naq kinwulak, kink’e reetal naq k’a’jo’ xchaab’ilal laj k’utunel.
Laj k’utunel a’an, a’an li Hermano F. Melvin Hammond.
Kinnaw naq li Hermano Hammond naxra li Qaawa’ ut naq nikinixra ajwi’ laa’in.
Nak’utun sa’ li ru ut naq na’aatinak.
Naq nak’utuk, li Musiq’ej naxkutanob’resi lin k’a’uxl.
Naxk’ut li tzol’leb’, a’b’an naxk’e ajwi’ inb’oqb’al chixtzolb’al a’an injunes.
Ut a’an kinixtenq’a chixk’eeb’al reetal lin teneb’ankil chixtzolb’al lix tzol’leb’ li Qaawa’ injunes.
Li na’leb’ a’an kixjal inyu’am chi junelik.
B’antiox aawe, Hermano Hammond, xb’aan naq nakatk’utuk jo’ li Kolonel.Ex was wiitz’in, chiqajunilo k’ulub’ejo chixnumsinkileb’ li na’leb’ ajwi’ a’an, sa’ li qochoch jo’ ajwi’ sa’ li Iglees.Li xtikib’ankil Kim, Taaqehin naxk’ut k’a’ru naru nab’aanuman naq nokok’utuk jo’ li Kristo.
Naxye: “Li na’ajman ru sa’ chixjunil li tzolok ut li k’utuk li na’uxman sa’ li evangelio, a’an xnimob’resinkil lix jalajik qach’ool chirix li Jesukristo, ut qatenq’ankil chi wank chi mas wi’chik jo’ a’an.
… Li tzolok chirix li evangelio li naxkawob’resi li qapaab’aal ut naxk’e chi uxmank li sachb’a-ch’oolejil jalaak sa’ qach’ool, ink’a’ sa’ junpaat na’uxman.
Ink’a’ ka’ajwi’ na’uxman sa’ li tzoleb’aal, a’b’an sa’ rochoch ut sa’ xch’ool junaq.”1Eb’ li loq’laj hu neke’xye naq lix k’anjel li Kolonel sa’ li najter ch’och’ America k’a’jo’ xnimal xwankil ut xmetz’ew toj reetal naq “keʼjalman xchʼool choqʼ re li Qaawaʼ, chiru chixjunil lix bʼeen li chʼochʼ, ebʼ laj Nefita joʼebʼ ajwiʼ laj Lamanita, ut moko keʼwan ta li wechʼok-ibʼ ut li jachok-ibʼ saʼ xyanqebʼ, ut li junjunq chi winq kixbʼaanu li kʼaʼru tiik chiribʼilebʼ ribʼ.”2Chan ru naq li naqak’ut naru naxb’aanu ajwi’ a’an rik’ineb’ li kristiaan neke’qara?
Chan ru toowulaq chi k’utuk jo’ li Kolonel ut te’qatenq’a li qas qiitz’in chixjalb’aleb’ xyu’am?
Tinwotz junjunq li na’leb’ eerik’in.Xb’aanunkil li kixb’aanu li KolonelSa’ xb’een chixjunil, k’ehomaq eech’ool chixtzolb’al chixjunil li naru cheru chirix laj Tzolol reheb’ laj k’utunel.
Chan ru naq kixk’ut chaq lix rahom reheb’ li ras riitz’in?
K’a’ru ke’reek’a li kristiaan naq kik’utuk chaq a’an?
K’a’ru kixk’ut chaq?
K’a’ru kiroyb’eni chaq rik’ineb’ li kixtzoleb’?
Chirix naq teetz’ileb’ rix li patz’om a’an, k’ehomaq reetal chan ru nekexk’utuk ut yalomaq k’utuk jo’ naq nak’utuk a’an.Li Iglees naxk’e qe naab’al li k’anjeleb’aal re li k’utuk sa’ li aplicacion Biblioteca del Evangelio ut sa’ LaIglesiadeJesucristo.org.
Jun reheb’ li k’anjeleb’aal a’an, a’an Li k’utuk jo’ li Kolonel.
Nekexinb’oq chirilb’al ut chixtzolb’al li junjunq chi aatin chi sa’.
Eb’ li na’leb’ a’an texxtenq’a sa’ xyalb’al eeq’e chi wulak mas wi’chik jo’ li Kristo naq nekexk’utuk.Xhitb’al lix wankilal li junkab’alLi na’le’b’ jun chik nak’utun sa’ jun lin numsihom wiib’ oxib’ po chaq anajwan, naq kinnume’ chaq chirula’aninkil jun wamiiw.
Kiwab’i b’ayaq naq li rixaqil yoo chi aatinak rik’in jun chik kristiaan, kinpatz’ xkuyb’al inmaak sa’ junpaat re li wamiiw re naq taaq’ajq rik’in lix junkab’al.Maare jun hoor chik chirix a’an, kink’ul jun li esil sa’ lin celular taqlanb’il xb’aan lix chaab’il ixaqil: “Hermano Newman, b’antiox aawe naq xatwulak sa’ qochoch.
Tento raj naq xatqak’e chi nume’k, a’b’an, nawaj xwotzb’al aawe k’a’ru li yooko xb’aanunkil.
Chalen naq xtikla chaq li yajel, rajlal domingo naqatzol Kim, Taaqehin rik’ineb’ li qalal ak ninqeb’, sa’ li Zoom.
Ut xb’aan a’an qilom k’iila sachb’a-ch’oolej.
Nink’oxla naq toj anajwan xb’een sut, li qarab’in yoo chirilb’al lix Hu laj Mormon xjunes.
Anajwan xqachoy tzolok chirix lix Hu laj Mormon, ut a’an yooko xb’aanunkil naq xatnume’ chiqilb’al.
… Xink’oxla naq maare taawulaq raj chawu xnawb’al chan ru naq li Kim, Taaqehin, li Zoom, ut li yajel naxk’e qahoonal chixjalb’al junaq li aamej.
… A’an naxk’e chink’oxla lix k’ihal li kok’ sachb’a-ch’oolej nak’ulman sa’eb’ li hoonal jo’ a’in.”Nink’oxla naq, a’in xtz’aqob’resinkil ru li k’a’ru kixyeechi’i qe li Awa’b’ej Russel M. Nelson sa’ octubre re 2018.
Kixye naq lix tzolb’al li evangelio sa’ ochoch chi tenq’anb’il xb’aan li Iglees “wan xwankil chirach’ab’ankil lix wankilaleb’ li junkab’al, a’ yaal jo’ chanru li junjunq li junkab’al naxyal xq’e chixjalb’al li rochoch jo’ jun santil na’ajej re paab’aal.
Ninyeechi’i naq sa’ xyalb’al eeq’e chi anchal eemetz’ew chixchaab’ilob’resinkil eerochoch jo’ jun na’ajej re xtzolb’al li evangelio, rik’in xnumikeb’ li kutan, lee hilob’aal kutan te’ok choq’ sahil kutan eere.
Lee kok’al te’raj raj xtzolb’al ut xyu’aminkileb’ lix k’utum li Kolonel.
… Nimaq xwankil li jalaak teek’ul sa’ lee junkab’al.”3 Ch’ina-us li yeechi’ihom a’in!Re naq taajalaaq tz’aqal li qayu’am, li jalaak choq’ re li Jesukristo tento naq tixram chixjunil li qaam ut taarak’ob’resi chixjunil li k’a’aq re ru sa’ li qayu’am.
Xb’aan a’an naq tento taqajayali li qilob’aal sa’ xyi li qayu’am—li qajunkab’al ut li qochoch.Jultikaq eere naq li jalaak na’uxman sa’ junjunqalLi na’leb’ jun chik a’an naq najultikaq eere naq li jalaak nachal chaq sa’ lee ch’ool.
Jo’ chanru nak’utman sa’ li jaljookil ru aatin chirixeb’ li lajeeb’ chi tuq’ixq, moko naru ta naq taqawotz raj li aseeyt re li qajalajik, us ta jwal naqaj raj xwotzb’al.
Jo’ kixye li Elder David A. Bednar: “Li loq’laj aseeyt a’in natam chi ka’ch’inq … rik’in kuyuk ut yalok q’e.
Maachan chik jalan naq natam; moko naru ta chik li kawresink-ib’ toj sa’ xraqik chixjunil.”4Kim, Taaqehin k’uub’anb’il sa’ xb’een li yaal a’an.
Laa’in ninjuntaq’eeta rik’in li anjel li kitenq’ank re laj Nefi chi tzolok chirix li Jesukristo, rik’in xyeeb’al, “Ilon!”5 Jo’ li anjel a’an, Kim, Taaqehin nokoxb’oq chi ilok ut chi sik’ok sa’eb’ li loq’laj hu ut sa’ raatineb’ li profeet re xtawb’al li Kolonel ut rab’inkil.
Jo’ laj Nefi, toob’eresiiq sa’ junjunqal xb’aan li Musiq’ej naq yooqo chixtzolb’al ut chixtz’ilb’al rix li raatin li Dios.
Kim, Taaqehin a’an li nasub’uk qe sa’ xchamal lix yo’yookil ha’il lix tzol’leb’ li Kristo.Lix teneb’ankileb’ li na’b’ej yuwa’b’ej juntaq’eet chi us rik’in a’an.
Eb’ li alalb’ej neke’reechani naab’al reheb’ lix na’leb’ li na’b’ej yuwa’b’ej, a’b’an li nawom ch’oolej moko naru ta chi eechaniik.
Jo’ naq moko naru ta naqamin ru junaq iyaj chi k’iik, moko naru ta ajwi’ naq te’qak’e junaq xnawom xch’ooleb’ li qakok’al.
A’b’anan, naru naqakawresi li na’ajej b’ar wi’ te’xch’olani, rik’in chaab’il ch’och’, b’ar wi’ maak’a’ li k’ix li “taakamsinq re li aatin.” Naru naqayal qaq’e chixk’eeb’al junaq chaab’il na’ajej reheb’ li qakok’al—ut xkomoneb’ chik li qakomon—re naq te’xtaw xna’aj li iyaj, “te’rab’i ut te’xtaw ru li aatin”6 ut te’xk’e reetal xjuneseb’ “naq chaab’il li iyaj.”7K’iila chihab’ chaq anajwan li walal aj Jack ut laa’in koowulak chaq chi b’atz’unk sa’ li campo Old Course aran San Andres, Escocia, b’ar wi’ kitikla chaq li golf.
K’a’jo’ xchaq’al ru a’an!
Naq kooq’aj chaq sa’ kab’l, kinyal inq’e chixwotzb’al rik’ineb’ li was wiitz’in xchaq’alil ru li xqanumsi chaq.
A’b’an ink’a’ kinru.
Li jalam-uuch, li video, ut lix yalb’al inq’e chixch’olob’ankil moko kitz’aqlok ta.
Toj reetal naq, kintaw ru naq wi nawaj naq junaq chik kristiaan tixtaw ru li kiqanumsi chaq sa’ li campo re San Andres tento naq taaxik sa’ li na’ajej a’an, taaril chaq li b’e, tixmusiq’a chaq li iq’, taareek’a chaq li iq’ sa’ xnaq’ ru, ut tixyal chaq xkutb’al li b’olotz’ sa’ li jul ut sa’ lix xchaq’al ru utz’u’uj aran.A’an ajwi’ nak’ulman rik’in li raatin li Dios.
Naru naqak’ut, naqayaab’asi, naqach’olob’.
Naru noko’aatinak chirix, ut naru ajwi’ naqach’olob’ xyaalal a’an.
A’b’anan, wi li kristiaan ink’a’ nareek’a lix loq’laj aatin li Dios jo’ ratz’amke sa’ xb’een li raam rik’in lix wankil li Musiq’ej,8 yal chanchanaq naq taaril xjalam-uuch junaq xchaq’al ru na’ajej.
Tento naq twulaq chaq aran.
Li jalaak na’uxman sa’ junesal—na’uxman sa’ li ch’utub’aak.Chixjunileb’ li neke’k’utuk sa’ ochoch ut sa’ li Iglees naru neke’xk’e xhoonaleb’ li ras riitz’in chixtawb’aleb’ li musiq’ejil na’leb’.
Rik’ineb’ li numsihom a’an, te’wulaq chixnawb’al “li yaal chirix chixjunil li k’a’aq re ru.9 Li Awa’b’ej Nelson kixye: “Wi wan aapatz’om chirix li evangelio malaj chirix li Iglees, wi nakakanab’ chi numtaak li Dios, taak’ame’q aab’e re taataw ru li junelikil yaalil na’leb’ li te’b’eresinq re laa yu’am ut tate’xtenq’a re naq xaqxooqat chi kaw sa’ xb’ehil li sumwank.”10Xchaab’ilob’resinkil li k’utukNinb’oqeb’ laj jolominel ut laj k’utunel re li junjunq chi ch’uut sa’ li Iglees chi aatinak sa’ komonil rik’ineb’ li na’b’ej yuwa’b’ej ut eb’ li saaj re naq teechaab’ilob’resi li k’utuk, sa’eb’ li oqech, li teep, ut sa’ ochoch.
Taa’uxmanq a’in naq nak’utman li tzol’leb’ ut na’uxman li aatinak rik’in xtenq’ li Musiq’ej chirixeb’ li yaal naxk’ut chiqu li Santil Musiq’ej naq naqatzoleb’ li loq’laj hu.Ex raarookil wamiiw rik’in li Kristo, teneb’anb’ilo chixb’aanunkil li k’a’ru kixb’aanu laj Tzolonel ut chi k’utuk jo’ a’an.
Chan ru nak’utuk a’an, a’an li tz’aqal yaal!
Wi naqataaqe, “naq jo’q’e tixk’ut rib’ toowanq chanchan a’an, xb’aan naq taqil a’an jo’ chanru naq wan; re taawanq qik’in li yo’onihom a’in; re taasaqob’resiiq qu jo’ chanru ajwi’ naq saq ru a’an.”11 Sa’ xk’ab’a’ li kiwakil chi yo’yo, laj Tzolol reheb’ laj k’utunel, a’ li Jesukristo, amen.
Jun xnimal ru na’leb’ kixk’ut li Kolonel chiru lix ruchich’och’il k’anjel, a’an xtoq’ob’ankileb’ ru li qas qiitz’in.
Qak’oxlahaq li na’leb’ a’in ut lix yu’aminkil naq naqatz’il rix resilal li Jesus naq kirula’ani li rochoch laj Simon aj Fariseo.Tz’iib’anb’il sa’ lix hu laj Lukas naq jun li ixq aj maak ki’ok sa’ rochoch laj Simon naq wan li Jesus aran.
Chi tuulan xch’ool, li ixq kiwulak chiru li Jesus, kixch’ajeb’ li roq rik’in xya’al ru, kixchaqihob’resiheb’ rik’in rismal xjolom, toja’ naq kixtz’ub’eb’ ut kixyuleb’ rik’in sununkil b’an.1 Laj eechal re li kab’l, li naxk’oxla naq jwal tiik wi’chik xch’ool chiru li ixq, kixk’oxla rik’in xch’iilahom ut xq’etq’etil, “Wi ta profeet a’in, naxnaw raj ani ut k’a’ chi ixqul a’an li yoo chi ch’e’ok re, xb’aan naq aj maak.”2Xb’aan xq’etq’etil, laj Fariseo kixraq aatin chi moko tiik ta chirix li Jesus ut chirix li ixq .
A’ut xb’aan naq chixjunil naxnaw, li Kolonel kixnaw xk’a’uxl laj Simon, ut rik’in xchaab’ilal xna’leb’ kixyal rix lix na’leb’ laj Simon, ut kixq’us xb’aan naq ink’a’ xk’ulum rik’in oxloq’ jun xnimal ru rula’ jo’ li Kolonel.
Lix q’usuk kixk’e li Jesus re laj Fariseo naxk’ut xyaalal naq wan lix maatan li Jesus re profeetil aatin, ut naq li ixq a’an, chi tuulan xch’ool ut kub’enaq li raam, kiraj xjalb’al xk’a’uxl ut chi jo’kan kikuye’ xmaak.3Jo’ neke’xk’ut naab’al li seraq’ chirix lix k’anjel li Jesus, li seraq’ a’in naxk’ut ajwi’ naq li Kolonel kixtoq’ob’a ruheb’ chixjunil li te’chalq rik’in—maak’a’ naxye aniheb’—ut jwal kixtoq’ob’a ruheb’ li jwal ke’raj xtenq’.
Lix yot’ik lix ch’ool li ixq ut lix rahom choq’ re li Jesus ke’xk’ut naq maak’a’ xb’alaq’ sa’ li rajom chixjalb’al xk’a’uxl ut chixk’ulb’al risinkileb’ lix maak.
A’b’anan, xmaak xnimankil rib’ ut xkawob’resinkil lix ch’ool,4 laj Simon ink’a’ kiru chixtoq’ob’ankil ru li aamej jalb’il xk’a’uxl, ut kixpatz’ ajwi’ xk’ab’a’ laj Kolol re li ruchich’och’ chi yalaq chaq’ ru ut rik’in xik’ ilok.
Lix na’leb’ li winq naxk’ut naq yal naxpak’ xyu’aminkileb’ li chaq’rab’, ut naxk’utb’esi yal chi kutankil lix paab’ahom rik’in xnimankil rib’ ut pak’b’il santilal.5Lix toq’ob’ahom li Jesus choq’ re li junjunq li k’utb’il sa’ li seraq’ a’in naxk’ut chi tz’aqal chan ru tento toowanq rik’ineb’ li qas qiitz’in.
Sa’ li loq’laj hu wankeb’ k’iila resil naq li Kolonel, chi eek’asinb’il xb’aan li toq’ob’ank-u, kixtenq’aheb’ li ke’raho’ xch’ool ut eb’ li “ch’i’ch’i’inb’ileb’ ut cha’chookeb’, jo’keb’ li karneer maak’a’ aj ilol reheb’.”6 Kixye’ li ruq’ aj uxtaan reheb’ li ke’raj xtenq’ankil chiru li riiqeb’, sa’ tib’elej jo’ ajwi’ sa’ musiq’ej.7Lix toq’ob’ahom li Jesus naxtaw xxe’ sa’ li tz’aqal rahok,8 a’ lix rahom li saq ru ut tz’aqal, lix tz’aqal ch’oolil lix mayej aj tojol-ix.
Aajel ru li toq’ob’ank-u choq’ reheb’ li neke’xyal xq’e chi santob’resiik, ut li choxahil chaab’ilal a’in naxk’am rib’ rik’in xkomoneb’ chik lix chaab’ilal li Kristo, jo’ li yaab’ak rik’ineb’ li neke’yaab’ak ut li uxtaanank ut li usilank.9 Li toq’ob’ank-u, a’an tz’aqal xch’oolil lix evangelio li Jesukristo, ut naxk’ut chi yaal naq nach’ wanko rik’in li Kolonel sa’ musiq’ejil.
Jo’kan ajwi’, naxk’ut naq kanab’anb’il li Kolonel chixb’eresinkil li qayu’am ut naxk’ut xnimal li qamusiq’.Jwal us xk’eeb’al reetal naq li Jesus rajlal kixtoq’ob’aheb’ ru li kristiaan chi moko minb’il ta ru chixb’aanunkil, a’an b’an reetalil lix saq ruhil rahom choq’ re li Dios ut eb’ li ralal xk’ajol ut li rajom xch’ool chixtenq’ankileb’.Us ta najt wankeb’, li Jesus kiru chixk’eeb’al reetal li rajomeb’ ru li kristiaan.
Chi jo’kan naq ink’a’ nasach qach’ool naq chirix naq kixk’irtesi lix moos li centurion,10 li Jesus kib’eek chalen Kafarnaum toj sa’ li tenamit Nain.
Aran li Jesus kixk’anjela jun sachb’a-ch’oolej jwal q’un sa’ xyanqeb’ li xk’anjelahom sa’ ruchich’och’ naq kixtaqla re jun saaj winq kamenaq, li junaj xyum jun li xmalka’an, naq taawakliiq ut taawanq xyu’am.
Li Jesus kixk’e reetal lix nimla rahilal li na’b’ej a’an, jo’ ajwi’ li ch’a’ajkilal wan wi’ sa’ xyu’am, ut ki’eek’asiik chixtoq’ob’ankil ru.11Jo’ li ixq aj maak ut li xmalka’an aj Nain, wankeb’ naab’al sa’ li qasutam li neke’raj k’ojob’aak, ile’k, k’ulub’aak, ut tenq’aak qab’aan.
Chiqajunil naru nokowan choq’ k’anjeleb’aal sa’ ruq’ li Qaawa’ ut naru naqatoq’ob’a ruheb’ li wankeb’ rajom ru, jo’ kixb’aanu li Jesus.Ninnaw ru jun ixqa’al li wan xmajelal lix tz’uumal re.
Kiraj ru cho’e’k xb’een wa naq yal wiib’ kutan wan re.
Chi eek’asinb’ileb’ xb’aan li toq’ob’ank-u, li ixqa’al a’in ut xna’ xyuwa’ neke’xsik’ xtenq’ankil, xtawb’al ru, ut xk’ojob’ankil xch’ooleb’ li neke’xnumsi ajwi’ li majelal a’in.
Toje’ xe’xtaqla jun li hu we ut xe’xye: “Sa’ xk’ab’a’ lix ch’a’ajkilal li qarab’in, xooru chixnawb’aleb’ ru chaab’il kristiaan li xe’raj ru xk’ojob’ankileb’ xch’ool, xtenq’, ut xkawilaleb’ xch’ool.
Moko junxil ta, li qarab’in, li junlaju chihab’ wan re anajwan, ki’aatinak rik’in xna’ xyuwa’ jun k’uula’al juntaq’eet xmajelal.
Naq yookeb’ chi aatinak, li qarab’in xrisi lix mascarilla naroksi xb’aan li yajel re naq xe’ru chirilb’al naq wan li yo’onihom, us ta li k’uula’al a’an tixnumsi naab’al chiruheb’ li chihab’ chalel toj reetal naq taak’iraaq.
Naqab’antioxi naq naru naqatoq’ob’aheb’ ru li neke’raho’ xch’ool, jo’ naxb’aanu li Kolonel choq’ qe.
Naqeek’a naq nak’os li qarahilal naq laa’o naqak’os lix rahilal li qas qiitz’in.Ex was wiitz’in, naq naqayal qaq’e chixtoq’ob’ankileb’ ru li qas qiitz’in, jo’ kixb’aanu li Kolonel, tooruuq chixk’eeb’al reetal chi chaab’il wi’chik k’a’ru neke’raj ru.
Rik’in xk’eeb’al reetal a’an, chixjunil li naqab’aanu, taqab’aanu chi anchal qajom ut qarahom.
Li Qaawa’ tixk’ulub’a lix yalb’al qaq’e, ut too’osob’tesiiq chi wank jo’ k’anjeleb’aal sa’ ruq’ re q’unob’resink ch’oolej ut re xtenq’ankil chixjunil li “uq’ej li nalukta.”12Lix tijom li Jesus choq’ re laj Simon aj Fariseo kixk’ut ajwi’ naq maajo’q’e tooraqoq aatin chi moko tiik ta chirixeb’ li qas qiitz’in, xb’aan naq chiqajunilo naqaj ru naq li qaChoxahil Yuwa’ tooruxtaana sa’ li qamajelal.
Ma ink’a’ tab’i’ a’in li kixk’ut li Kolonel sa’ jalan chik hoonal naq kixye, “K’a’ut naq nakawil li mul li wank sa’ ru laa was aawiitz’in ut ink’a’ nakak’e reetal li tz’amb’a wank sa’ laa wu laa’at?”13Tento taqanaw naq ch’a’aj xtawb’al ru k’a’ru nak’amok reheb’ li kristiaan xk’utb’al junaq xna’leb’eb’ malaj xb’aanuhomeb’.
Wan naq li naru naqil chixb’aanunkil jun kristiaan ink’a’ naxk’ut chi yaal k’a’ru wan sa’ raam.
Us ta ink’a’ naru chiqu, li Kolonel naru chirilb’al chi saqen ru chixjunil.14 Us ta naxnaw chixjunil lix q’unal qametz’ew, li Kolonel ink’a’ naraqok aatin chiqix sa’ junpaat, naxtoq’ob’a b’an qu ut nokoxtenq’a chirisinkil li tz’amb’a wan sa’ li qu.
Li Jesus junelik naril li aamej, ink’a’ li wan chirix.15 A’an kixye, “Mexraqok aatin a’ yaal chanru nekeril.”16Anajwan, k’oxlahomaq li chaab’il na’leb’ kixye li Kolonel reheb’ lix tzolom aj Nefita chirix li patz’om a’in:“Ut chenaw naq laaʼaqex aj raqol aatin saʼ xbʼeen li tenamit aʼin, joʼ chanru li raqbʼa-aatin li tinkʼe eere, li tiikaq ru.
Joʼkan ut, kʼaʼ chi winqil tento naq texwanq laaʼex?
Chi yaal ninye eere, joʼ chanru ajwiʼ laaʼin.”17“Joʼkan ut, nawaj raj naq tzʼaqalaq eere eeru, joʼ chanru ajwiʼ naq laaʼin, malaj joʼ lee Yuwaʼ li wan saʼ choxa tzʼaqal re ru.”18Arin, li Qaawa’ naxraq aatin chirixeb’ li neke’sik’ok raqok aatin chi moko tiik ta chirix lix majelaleb’ jalan.
Re qak’ulub’aq chi raqok aatin chi tiik, tento taqayal qaq’e chi wulak jo’ li Kolonel ut chirilb’aleb’ lix majelaleb’ li qas qiitz’in rik’in toq’ob’ank-u, rik’in ajwi’ xsa’ ru li Kolonel.
Toj maji’ tz’aqalaq qe qu, jo’kan naq maare us naq taqak’e qib’ chiroq li Jesus ut taqatz’aama li uxtaan choq’ reheb’ li qamajelal laa’o, jo’ kixb’aanu li ixq jalb’il xch’ool sa’ rochoch laj Fariseo, ruuchil naq taqasach qahoonal chixtz’ilb’aleb’ rix lix majelaleb’ li qas qiitz’in.Ex was wiitz’in, ninch’olob’ xyaalal naq wi taqayal qaq’e chi toq’ob’ank-ut jo’ kixb’aanu li Kolonel, taanimanq li qawankilal chixyaab’asinkil lix chaab’ilaleb’ li qas qiitz’in ut taach’inanq li qajom chi raqok aatin chirixeb’ lix majelal.
Taachaab’ilo’q li qawanjik rik’in li Dios, ut taanimanq xki’il li qayu’am ut xq’unal li qeek’ahom, ut taqataw jun yo’leb’aal re li sahil ch’oolejil li ink’a’ na’oso’.
Taanawmanq naq laa’o aj k’ojob’ahom re li tuqtuukilal,19 ut naq q’un tz’aqal li qaatin jo’ lix k’ajob’ jun eq’la sa’ li saq’ehil.Nintz’aama naq taanimanq xnajtil li qoyb’enihom ut li qanawom rik’ineb’ li qas qiitz’in, ut naq li ruxtaan li Qaawa’, rik’in li tz’aqal tuulanil, taarisi xmaak’a’il li qakuyum chirix lix majelaleb’ a’an.
A’an a’in lix b’oqom li Qaawa’ choq’ qe.
Ninch’olob’ xyaalal naq yo’yo a’an.
A’an tz’aqal kixk’ut xb’ehil jun tzolom aj uxtaan ut aj kuyunel.
Ninch’olob’ xyaalal chixjunil a’in sa’ lix loq’laj k’ab’a’ li Kolonel Jesukristo, amen.
Waqxaqlaju chihab’ chirix li xb’een k’utb’esink, li profeet aj Jose Smith kixtz’iib’a resil li k’a’ru kixk’ul.
A’an kiwech’e’ chaq, kirahob’tesiik, kimaa’usilaak, kiyeechi’iman xkamik, ut wankeb’ li ke’pleetink re.1 A’ut toj kixch’olob’ xyaalal li xb’een k’utb’esink: “Kiwil chaq chi yaal jun saqen, ut sa’ xyi li saqen ke’wil wiib’ chi Winq, ut kine’raatina chi yaal, ut us ta xik’ kin’ile’ ut kinrahob’tesiik xb’aan xyeeb’al naq kiwil chaq jun li k’utb’esink, a’b’an yaal ajwi’.
… Kinnaw a’an, ut kinnaw naq li Dios naxnaw, ut ink’a’ kinru chixtz’eqtaanankil xyaalal.”2Sa’eb’ li hoonal ch’a’aj, kijultiko’ re laj Jose li k’a’ru kixk’ul ka’ch’in chik ma jun may chihab’ chaq, naq kixnaw chi ch’olch’o naq li Dios naxra, ut naq xtikib’ xk’ojob’ankil wi’chik li evangelio.
Sa’ xk’oxlankil li k’a’ru kixk’ul, laj Jose kixye, “Ink’a’ ra naweek’a wi wan ani ink’a’ napaab’ank resil li xink’ul.
Wi ta ink’a’ xink’ul li k’a’ru xink’ul, ink’a’ ajwi’ raj tinpaab’ laa’in.”3A’ut yaal ajwi’ li kixk’ul, ut maajun wa kisach sa’ xch’ool chi moko kixye naq ink’a’ xk’ulman, ut kixch’olob’ wi’chik xyaalal naq yoo chi xik Carthage.
“Xik we chanchan jun saaj karneer sa’ li kamsiik,” chan, “a’b’anan tuqtu li waam chanchan jun eq’la re saq’ehil.
Wan li reek’ob’aal inch’ool chi maak’a’ xmaak chiru li Dios, ut chiru chixjunileb’ li winq.”4Eb’ li musiq’ejil hoonal numsinb’il aab’aanWan k’a’ru naru taqatzol rik’in li raatin li profeet aj Jose.
Rochb’een li tuqtuukil b’eresink naqak’ul rik’in li Santil Musiq’ej, wan naq li Dios naxk’e chiqanaw rik’in nimla wankilal naq a’an naxnaw qu, naq nokoxra, ut naq yoo chiqosob’tesinkil chi k’utk’u ut chi tz’aqal.
Chirix a’an, sa’ xhoonal li qach’a’ajkilal, li Kolonel naxk’e chi jultiko’k qe eb’ li hoonal a’in.K’oxla laa yu’am laa’at.
Chiru k’iila chihab’, xwab’iheb’ k’iila mil chi aj santil paab’anel sa’ chixjunil li ruchich’och’ chixyeeb’al resil li hoonal xe’reek’a wi’ xnimal li Musiq’ej, ut a’in naxk’ut chi ch’olch’o chiwu naq li Dios naxnaw qu ut nokoxra, ut naq k’a’jo’ naq naraj xk’utb’esinkil rib’ chiqu.
Eb’ li hoonal a’an naru neke’chal naq wan k’a’ru yoo chi k’ulmank sa’ li qayu’am, malaj naru neke’chal yal chi jo’kan, a’ut junelik naq neke’chal, naqeek’a chi q’axal kaw sa’ qach’ool naq raab’ilo xb’aan li Dios.Naq neke’jultiko’ qe li musiq’ejil hoonal a’in, nokoxk’e chi wiq’laak ut chixyeeb’al, jo’ kixye laj Jose li profeet, “Li k’a’ru xink’ul, sa’ choxa kichal chaq.
Ninnaw a’an, ut ninnaw naq li Dios naxnaw naq ninnaw.”5Kaahib’ li na’leb’K’oxlaheb’ li musiq’ejil hoonal li xak’ul laa’at, ut laa’in tinye resil junjunq li xe’xk’ul jalaneb’ chik.Naab’al chihab’ chaq, jun cheekel komon li wan xyajel sa’ wiib’ rich’mulil li raam, kixtz’aama chiru laj Russell M. Nelson, jo’ aj b’anonel, naq tixcho’, us ta sa’eb’ li kutan a’an ink’a’ nanawman chan ru xb’anb’al li xkab’ ich’mul.
Li Doctor Nelson kixye naq tixb’aanu li cho’ok.
A’in li raatin li Awa’b’ej Nelson:“Chirix risinkil li naramok re li xb’een ich’mul, xoo’ok chirilb’al li xkab’.
Xqataw naq toj us li ich’mul, a’ut nimanb’il lix siram, jo’kan naq ink’a’ chik nak’anjelak.
Naq yookin chirilb’al li ich’mul , kichal jun aatin chi ch’olch’o ru sa’ ink’a’uxl: ka’ch’inob’resi xsiram li ich’mul.
Xinye li aatin a’an re li yoo chi tenq’ank we.
“Tz’aqalaq li ich’mul wi naqaka’ch’inob’resi xsiram jo’ tento raj taawanq.”“A’ut chan ru?
… Kichal jun jalam-uuch sa’ ink’a’uxl, li kixk’ut chiwu chan ru taaruuq xb’ojb’al—chi b’asb’o b’ayaq arin, ut chi ch’ikb’il b’ayaq aran.
… Toj jultik we li jalam-uuch a’an sa’ inna’leb’—sa’ li k’utk’u wi’ rik’in eetalil b’ar taa’uxq li b’ojok.
Kib’aanuman li b’anok jo’ chanru k’utb’il sa’ ink’a’uxl.
Xqayal rix li ich’mul, ut xqataw naq nak’anjelak chik chi us.
Li yoo chi tenq’ank we kixye, “Sachb’a-ch’oolej a’an.” ”6 Li tiixil komon a’an kiwan chi yo’yo chiru naab’al chihab’.Li Doctor Nelson kib’eresiik.
Ut kixnaw naq li Dios naxnaw naq naxnaw naq b’eresinb’il.Laa’in ut li wixaqil xqanaw ru xBeatriz Magré sa’ Francia 30 chihab’ chaq.
Li xBeatriz kixseraq’i we chirix jun hoonal kijalok re lix yu’am sa’ musiq’ej, chirix naq kikub’e xha’ naq toj saaj.
A’in li raatin:“Eb’ li saaj re li uq’ej wankin wi’ xoowulak rik’ineb’ laj k’amol b’e chire palaw sa’ Lacanau, maare jun oor rik’in meer rik’in Bordó.“Naq maji’ nokosutq’i sa’ kab’l, jun reheb’ laj k’amol b’e xraj numxik wi’chik, ut xkut rib’ sa’ ha’ chi wan xkaxlan lem sa’ ru.
Naq ki’el sa’ ha’, maak’a’ chik lix kaxlan lem.
… Xkana chi sachso sa’ palaw.“Wi maak’a’ xkaxlan lem, ink’a’ taaruuq chixb’eresinkil li ch’iich’.
Aran tookanaaq, chi najt rik’in li qochoch.“Jun li komon ixq li nujenaq chi paab’aal kixye naq tento raj tootijoq.“Laa’in xink’oxla naq maak’a’ raj taa’ok wi’ li tijok, a’ut xinjunaji wib’ rik’in li jun siir chi komon li yookeb’ chi tijok chi xaqxo sa’ li ha’ li moymo ru.“Naq kiraqe’ li tij, xinye’ li wuq’ re raj xrachb’aleb’ lin komon.
Naq yoo chi nume’k li wuq’ chiru li ha’, li kaxlan lem kikana sa’ xyi li wuq’.
Ki’ok chi kaw sa’ inch’ool li na’leb’ naq li Dios narab’i ut naxsume chi yaal li qatij.”745 chihab’ chik chirix a’an, toj jultik re chanchan ta wi’ ewer xk’ulman.
Li xBeatriz ki’osob’tesiik, ut kixnaw naq li Dios naxnaw naq a’an naxnaw naq osob’tesinb’il.Li k’a’ru kixk’ul li Awa’b’ej Nelson jalan rik’in li kixk’ul li Hermana Magré, a’ut choq’ re xkab’ichaleb’ kikana chi jultikanb’il chi kaw xb’aaneb’ naq raab’ileb’ xb’aan li Dios.Eb’ li musiq’ejil hoonal a’in k’iila sut neke’chal naq naqatzol li evangelio li k’ojob’anb’il wi’chik, malaj naq naqawotz rik’in jalan.Ki’isiman li jalam-uuch a’in sa’ Sao Paulo, Brasil, sa’ 2004.
Li xFloripez Luzia Damasio, sa’ li oqech re Ipatinga Brasil, ak 114 chihab’ xyu’am.
Sa’ xyeeb’al resil chan ru naq ki’ok sa’ li Iglees, li Hermana Demasio xye we naq eb’ li misioneer sa’ lix k’aleb’aal ke’rosob’tesi jun li k’uula’al li mas yaj, ut kik’ira.
Rik’in a’an, kiraj xnawb’al xkomon xna’leb’.
Naq kitijok chirix li raatineb’, li Musiq’ej kixk’ut chi ch’olch’o chiru naq laj Jose Smith a’an profeet re li Dios.
Naq 103 chihab’ wan re, kikub’e xha’, ut naq 104 chihab’ wan re, kixk’ul lix loq’laj tiqib’ankil.
Rajlal chihab’ nab’eek chiru kaalaju oor sa’ ch’iich’ re xnumsinkil jun xamaan sa’ li santil ochoch.
Li Hermana Damasio kixk’ul li na’leb’ k’eeb’il chaq sa’ choxa, ut kixnaw naq li Dios naxnaw, naq a’an naxnaw naq yaal a’an.Wan jun musiq’ejil hoonal li jultik we’ sa’ lin mision sa’ Francia, 48 chihab’ chaq.Naq yooko chixsik’b’al ani taqatzol, laa’in ut li wochb’een xqakanab’ lix Hu laj Mormon rik’in jun tiixil ixq.
Naq xoowulak sa’ rochoch li ixq jun xamaan chik chirix a’an, kixte li okeb’aal.
Toj maak’a’ ninye naq kiweek’a jun nimla musiq’ejil wankilal.
Toj yookin chireek’ankil a’an naq Qana’ Alice Audubert kooxkanab’ chi ok ut kixye qe naq ak xril ru lix Hu laj Mormon, ut naxnaw naq yaal.
Naq yooko chi elk chaq sa’ rochoch, xintijok ut xinye, “At inChoxahil Yuwa’, tenq’ahin re naq maajo’q’e taasachq sa’ inch’ool li toja’ xweek’a.” Maajun wa xsach sa’ inch’ool.Sa’ jun hoonal jo’ chixjunileb’ li hoonal, chire jun okeb’aal jo’eb’ naab’al chik li okeb’aal, laa’in kiweek’a lix wankilal li choxa.
Ut kinnaw naq li Dios naxnaw naq laa’in ninnaw naq kiteeli li rilob’aal li choxa.Chi junjunqal ut chi ch’olch’o ruEb’ li musiq’ejil hoonal a’in neke’chal chi jalan jalanq xq’ehil ut chi jalan jalanq paay ru, a’ yaal li naraj ru li junjunq qe.K’oxlaheb’ li esil aawilom sa’eb’ li loq’laj hu.
Eb’ li ke’ab’ink re li apostol aj Pedro “ke’toche’k xch’ool.”8 Li xAbix, li ixq aj Lamanita, kixpaab’ li “chaq’al ru k’utb’esinb’il matk’ re lix yuwa’.”9 Ut kichal jun xyaab’ kuxej rik’in laj Enos.10Li wamiiw aj Clayton Christensen kixye resil li kixk’ul naq yoo chirilb’al ru lix Hu laj Mormon rik’in naab’al li tijok: “Jun musiq’ej ch’ina us, q’ixn ut aj rahonel kixsut wix ut ki’ok sa’ waam, ut kixk’e chiweek’a li rahok li maajun wa xink’oxla naq tinruuq chireek’ankil, ut yookin chireek’ankil a’in chiru naab’al q’ojyin.”11Wan naq na’ok li musiq’ejil na’leb’ sa’ xchamal qach’ool jo’ jun xam, ut naxkutanob’resi li qaam.
Laj Jose Smith kixye naq wan naq naqak’ul “li na’leb’ sa’ junpaatil,” ut wan naq naqeek’a chi nume’k qik’in li saq ruhil nawom.12Li Awa’b’ej Dallin H. Oaks, sa’ xsumenkil jun chaab’il winq li xye naq maajun wa xk’ul jun na’leb’ chi jo’kan, kixye, “Maare k’iila sut sumenb’il laa tij, a’ut yookat chiroyb’eninkil jun li eetalil q’axal nim malaj jun xyaab’ kuxej q’axal kaw, jo’kan naq nakak’oxla naq ink’a’ sumenb’il aatij.”13 Li Kolonel ajwi’ ki’aatinak chirix lix nimal xpaab’aal jun tenamit li ke’osob’tesiik “rik’in xam ut rik’in li Santil Musiq’ej, ut moko ke’xnaw ta.”14Chan ru naq laa’at nakawab’i a’an?Toje’ xqab’i’ li Awa’b’ej Russell M. Nelson chixyeeb’al: “Nakatinb’oq chi k’oxlak chi naab’al ut chi kok’ aj xsa’ chirix li nimla patz’om a’in: Chan ru naq laa’at nakawab’i a’an?
Nakatinb’oq ajwi’ chixb’aanunkil li na’ajman re taawab’i a’an chi us wi’chik ut chi kok’ aj xsa’.”15 Kixka’suti li b’oqok a’an sa’ li eq’la a’in.Naqab’i li Qaawa’ sa’eb’ li qatij, sa’eb’ li qochoch, sa’eb’ li loq’laj hu, sa’eb’ li b’ich, sa’ xk’ulb’al li loq’laj wa’ak, sa’ xyeeb’al resil li qapaab’aal, sa’ k’anjelak chiruheb’ li qas qiitz’in, ut sa’ wulak sa’ li santil ochoch rik’ineb’ li qech aj paab’anel.
Nachal li musiq’ejil hoonal naq naqab’i li jolomil ch’utub’aj-ib’ rik’in tijok, ut naq noko’ab’in chiruheb’ li taqlahom chi tz’aqal.
Ut ex kok’al, eb’ li hoonal a’in wankeb’ choq’ eere ajwi’ laa’ex.
Chijultiko’q eere, li Jesus “kixtzoleb’ ut kik’anjelak chiruheb’ li kok’al … ut eb’ a’an ke’xye … xnimal ru ut sachb’a-ch’oolejil na’leb’.”16 Li Qaawaʼ kixye:“[Li na’leb’ a’in] k’eeb’il xb’aan inMusiq’ choq’ eere, … ut wi ta maawa’ xb’aan inwankilal moko taaruuq ta chi wank eerik’in;Joʼkan ut, naru nekechʼolobʼ xyaalal naq eerabʼihom lix yaabʼ inkux, ut nekenaw li waatin.”17Naru “naqab’i a’an” xb’aan naq xoo’osob’tesiik rik’in lix tojb’al rix li maak xb’aan li Kolonel.Us ta ink’a’ naru taqaye jo’q’e taqak’uleb’ li musiq’ejil hoonal a’in, li Awa’b’ej Henry B. Eyring kixk’e li aatin a’in re qakawresinkil: “Ewu hoon, malaj wulaj ewu, maare tattijoq ut taak’oxla, ut taapatz’, “Ma xtaqla li Dios jun esil li kiwan ka’ajwi’ choq’ we laa’in?
Ma xinwil li ruq’ a’an sa’ lin yu’am, malaj sa’ xyu’am injunkab’al?”18 Li paab’aal, li ab’ink chiru chaq’rab’, li tuulanil, ut x’anchalil qach’ool neke’xte li rilob’aal choxa.19Jun jalam-uuchNaru nakak’oxlaheb’ laa musiq’ejil hoonal chi jo’ka’in.
Rik’in li tijok rajlal, rik’in xk’eeb’al qach’ool chixpaab’ankileb’ li qasumwank, ut rik’in li maatan re li Santil Musiq’ej, naqak’am qab’e chiru li yu’am a’in.
Naq wan sa’ qab’e li ch’a’ajkilal, li wiib’ank ch’oolej, malaj xlajik qach’ool, malaj naq rik’in li k’a’ru yoo chi k’ulmank ink’a’ naqanaw ma us toowanq, eb’ li musiq’ejil hoonal li jultikanb’ileb’ qab’aan chanchaneb’ lemtz’ ruhil pek li te’xkutanob’resi li qab’e, ut te’xk’e chiqanaw naq li Dios naxnaw qu, naq nokoxra, ut naq kixtaqla li Jesukristo li Ralal, re tooxtenq’a chi sutq’iik rik’in a’an.
Ut wi wan ani xkanab’ank xk’oxlankil li musiq’ejil hoonal xk’ul, wi sachso xkana ut ink’a’ naxnaw b’ar taaxik, naru taqak’am xb’e rik’in li Kolonel wi naqawotz li qapaab’aal ut li k’a’ru jultikanb’il qab’aan, re xtenq’ankil chixtawb’al wi’chik li musiq’ejil hoonal li junxil xk’e xloq’al.Wankeb’ li musiq’ejil hoonal li q’axal loq’eb’, li wankeb’ chi k’uulanb’il sa’ li qak’a’uxl ut ink’a’ naqawotzeb’.20“Ebʼ li anjel nekeʼaatinak rikʼin lix wankil li Santil Musiqʼej, joʼkan naq nekeʼxye li raatin li Kristo.”21“[Ink’a’] xeʼraqeʼ li anjel chixkʼutbʼal ribʼ chiruhebʼ li ralal xkʼajolebʼ li winq.“Xbʼaan naq kʼehomaq reetal, ebʼ aʼan wankebʼ rubʼel xwankil [li Kristo], re teʼkʼanjelaq joʼ chanru … lix taqlahom, ut nekeʼxkʼut ribʼ chiruhebʼ li kawebʼ xpaabʼaal ut xaqxookebʼ xkʼaʼuxl saʼ li jar kʼutunik chi choxahilal.”22Ut “laj K’ojob’anel ch’ool, a’ li Santil Musiq’ej, … a’an texxtzol chirix chixjunil ut tixjultika eere chixjunil li xinye eere.”23“K’uulaheb’ li hoonal loq’ jultikanb’il aab’aan.
Paab’eb’ a’an.
Tz’iib’a resileb’.
Wotzeb’ rik’in aajunkab’al.
Chanaw naq k’eeb’ileb’ aawe xb’aan laa Choxahil Yuwa’ ut xb’aan lix raarookil Alal.24 Che’xk’am chaq najtil kuyum ruuchil xkab’il rix aach’ool, ut li nawom ruuchil aach’a’ajkilal.25 Ninch’olob’ chawu naq wi taak’eheb’ reetal ut taak’uulaheb’ sa’ aach’ool li musiq’ejil hoonal sa’ laa yu’am, wankeb’ chik li te’chalq aawik’in.
Laa Choxahil Yuwa’ naxnaw aawu ut nakatxra.Li Jesus a’an li Kristo, k’ojob’anb’il wi’chik lix evangelio, ut wi tiiko chi paab’aak, ninye xyaalal naq rehaqo a’an chi junelik, sa’ xk’ab’a’ li Jesukristo, amen.
Aajel ru li tiikilal ut li junajil.1 Naq naqara li Dios chi anchal qach’ool ut naqayal qaq’e sa’ tiikilal chi wulak jo’ a’an, nak’os li wech’ij-ib’ sa’ ruchich’och’.
Natam li junajil.
Wan jun seraq’ nawulak chiwu li naxk’ut a’in.Jun saaj winq moko qakomon ta, li General Thomas L. Kane, kixtenq’aheb’ ut kixkoleb’ rix laj santil paab’anel naq yookeb’ chi eelelik chaq aran Nauvoo.
Ki’aatinak chirix li Ilgees chiru k’iila chihab’.2Sa’ 1872, li General Kane, li rixaqil, xElixabeth Wood Kane, ut eb’ li ralal ke’el chaq Pennsylvania ut xkoheb’ sa’ Lago Salado.
Ke’rochb’eeni laj Brigham Young ut eb’ lix komon toj sa’ St. George, Utah.
Li xElizabeth kiwan xk’a’uxl chirixeb’ li ixq aran Utah.
A’ut kisach xch’ool chirix li kixtzol chirixeb’.
Kixk’e reetal naq sa’ Utah, maajun trab’aaj ramb’il chiruheb’ li ixq.3 Kixk’e ajwi’ reetal naq eb’ li komon re li Iglees ke’roxloq’iheb’ laj ral ch’och’.4Sa’ xb’eenikeb’, ke’kana sa’ Fillmore sa’ rochoch laj Thomas R. ut xMatilda Robison King.5Li xElizabeth kixtz’iib’a naq ke’wulak oob’ laj ral ch’och’ sa’ li ochoch naq xMatilda yoo chixkawresinkil li wa choq’ re li Awa’b’ej Young ut eb’ lix komon.
Us ta moko b’oqb’ileb’ ta, saqen ru naq ke’raj tz’aqonk.
Li Hermana King kiraatinaheb’ “sa’ raatinob’aaleb’ a’an.” Ke’chunla sa’ xb’eeneb’ li risb’ chi saheb’ xch’ool.
Li xElizabeth kixpatz’ re jun li ch’ina al, “K’a’ru xye laa na’ reheb’ li winq a’an?”Kichaq’ok ut kixye, “Lin na’ xye “ak xe’chal aj b’e a’in xb’een wa, ut tz’aqal li wa choq’ reheb’; a’b’an yookin chixkawresinkil lee wa anajwan, ut texinb’oq naq taayaalo’q.”Li xElizabeth kixpatz’, “Ma yaal a’an, malaj yal tixk’e xtz’aqob’ li wa reheb’ sa’ li okeb’aal?”6“Yaal, lin na’ tixk’eheb’ xwa jo’ chanru naxk’e lee wa laa’ex, ut te’wanq xna’aj sa’ li meex,” chan li ralal xMatilda.Ut chi jo’kan kixb’aanu, ut “chaab’il naq ke’wa’ak.” Li xElizabeth kixtz’iib’a naq k’a’jo’ xchaab’ilal li junkab’al a’an.7 Naniman li junajil naq naqoxloq’i qib’ chiqib’il qib’, us ta jalan jalanqo.Jo’ jolominel, naqak’e reetal naq junxil moko tz’aqal ta re ru chixjunil li komonil, moko xb’aanuman ta chixjunil jo’ tixb’aanu raj li Kristo, ut moko tiik ta chixjunil li xb’aanuman.
A’b’an, li qapaab’aal naxk’ut chiqu naq chiqajunil ralal xk’ajolo li qaYuwa’ sa’ Choxa, ut naqaloq’oni a’an ut li Jesukristo, li Ralal, laj Kolol qe.
Naqaj naq kemb’ilaq sa’ komonil li qach’ool rik’in junajil ut rik’in rahok ut naq junajaqo rik’ineb’ a’an.8Wan naab’al li naraj naxye li aatin tiikilal a’b’anan, relik chi yaal naq naraj naxye xpaab’ankil lix taqlahom li Dios.9 Li tiikilal naxk’e qak’ulub’ chixk’ulb’al li k’ojob’anb’il k’anjel sa’ xb’ehil li sumwank, ut nokorosob’tesi rik’in lix b’eresihom li Musiq’ej sa’ qayu’am.10Us ta tiik qach’ool, moko osob’tesinb’ilo ta rik’in chixjunileb’ li osob’tesink sa’ qayu’am.
Maare moko sumsuuko ta, maak’a’eb’ li qakok’al, malaj maji’ naqak’ul jalan chik li osob’tesink naqaj.
A’b’anan, li Qaawa’ naxyeechi’i naq eb’ li tiikeb’ xch’ool chi paab’ank “te’ruuq chi wank rik’in li Dios sa’ sahil ch’oolejil li maajo’q’e na’oso’.”11Wan ajwi’ naab’al li naraj naxye li aatin junajila’b’anan, relik chi yaal naq nareetali li xb’een ut li xkab’ xninqal ru taqlahom re xraab’al li Dios ut li qas qiitz’in.12 Naraj naxye jun tenamit Sion li “kemb’il sa’ komonil lix ch’ooleb’ rik’in junajil.”13Li waatin anajwan jayalinb’il sa’ li na’leb’ naqataw sa’eb’ li loq’laj hu.200 chihab’ chaq li Yuwa’b’ej ut li K’ajolb’ej ke’xk’utb’esi rib’ ut ke’xtikib’ lix k’ojob’ankil wi’chik lix evangelio li Jesukristo sa’ 1820.
Li seraq’ sa’ 4 Nefi sa’ lix Hu laj Mormon na’aatinak chirix li 200 chihab’ chirix naq li Kolonel kik’ulun ut kixxaqab’ lix Iglees sa’ li najter America.Li esil naqil sa’ 4 Nefi naxye resil jun tenamit maak’a’ wi’ li kaqalink, li wech’ij-ib’, li choqink, li tik’ti’ik, li kamsink, chi moko k’a’ruhaq paay chi yib’ ru k’a’uxlej.
Xb’aan li tiikilal a’in, “relik chi yaal naq moko kiru ta kiwan junaq tenamit li sa wi’chik xch’ool sa’ xyanq chixjunileb’ li tenamit li yo’ob’tesinb’ileb’ xb’aan ruq’ li Dios.”14Chirix li junajil, 4 Nefi naxye: “Maakʼaʼ li wechʼok-ibʼ saʼ li chʼochʼ, xbʼaan lix rahom li Dios li kiwan saʼ xchʼoolebʼ li tenamit.”15A’b’anan, 4 Nefi naxch’olob’ ajwi’ li nimla jalaak li kitikla sa’ “li xkab’ cient rik’in jun chihab’,”16 naq li maa’usilal ut li jachok-ib’ kixsach li tiikilal ut li junajil.
Xb’aan xnimal xpo’jik li na’leb’ ut xb’aan li maa’usilal li ke’chal, li nimla profeet aj Mormon kixye re laj Moroni, li ralal:“Aʼbʼanan at walal, chan tabʼiʼ ru naru jun tenamit joʼ aʼin, li nekeʼxsahila wiʼ xchʼool rikʼin xkʼihal li tzʼeqbʼeetalil aʼin—“Chan tabʼiʼ ru naru naqakʼoxla naq li Dios tixram li ruqʼ saʼ raqbʼa-aatin saʼ qabʼeen?”17Sa’ li kutankil a’in, us ta wanko sa’ jun chaq’al ru kutan, moko osob’tesinb’il ta li ruchich’och’ rik’in tiikilal ut junajil jo’ ch’olob’anb’il sa’ 4 Nefi.
Relik chi yaal, q’axal nim li jachok-ib’ sa’ ruchich’och’.
A’b’anan, li k’iila millon li neke’xk’ulub’a lix evangelio li Jesukristo k’eek’ookeb’ xch’ool chixyu’aminkil li tiikilal ut li junajil.
Naqanaw naq tento toochaab’ilo’q, ut a’an li qak’anjel sa’ li kutankil a’in.
Naru taqawaklesi ut taqosob’tesi chixjunileb’ li tenamit.
Anajwan, chirix 200 chihab’ chaq xk’ojob’ankil li Iglees, chiqak’e qach’ool jo’ komon sa’ lix Iglees li Qaawa’ re naq tiikaqo ut junajaqo jo’ maajun wa chaq koowan.
Li Awa’b’ej Russell M. Nelson kixpatz’ qe naq “taqak’ut li chaab’il ch’oolej ut li junajil ut oxloq’ink chiqib’il qib’ us ta jalan jalanqo.”18 A’in naraj naxye xraab’al qib’ chiqib’il qib’ ut xraab’al li Dios, xk’ulb’al chixjunileb’ jo’ qas qiitz’in, ut wank jo’ jun tenamit Sion.Li qatzol’leb’ wan choq’ re chixjunil, ut naru taawanq li junajil us ta jalan jalanqo.
Moko neke’xka’pak’ali ta rib’ chirib’il rib’ li junajil ut li jalanil.
Naru naniman li qajunajil wi naqak’ul chixjunileb’ ut naqoxloq’i li qajalanil.
Naq xink’anjelak jo’ awa’b’ej re li oqech sa’ San Francisco California, wankeb’ li teep li neke’aatinak sa’ Kastiiy, Tongano, Samoano, Tagalo, ut Mandarin.
Ut jalan jalanqeb’ ajwi’ li komon sa’eb’ li teep b’ar wi’ Ingles neke’aatinak.
Wan li rahok, li tiikilal, ut li junajil aran.Neke’k’uub’aman li teep ut uq’ej sa’ Lix Iglees li Jesukristo reheb’ laj Santil Paab’anel sa’ Roso’jikeb’ li Kutan a’ yaal li na’ajej wanko wi’ malaj li qaatinob’aal,19 ink’a’ a’ yaal xb’onol li qatib’el chi moko k’a’ru qatenamitil.
Moko tz’iib’anb’il ta xb’onol li qatib’el sa’ li registro de membresia.Sa’ xtiklajik lix Hu laj Mormon, 550 chihab’ ma nayo’la li Kristo, k’utb’il jun taqlahom chirix li komonil te’wanq wi’ li ralal xk’ajol li qaYuwa’ sa’ Choxa.
Chixjunileb’ tento te’xpaab’ lix taqlahom li Qaawa’, ut chixjunileb’ b’oqb’ileb’ chixyalb’al lix chaab’ilal; “ut maajun naxtzʼeqtaana li nachal rikʼin, qʼeq ut saq, moos ut achʼabʼanbʼil, winq ut ixq, ut najultikoʼ re li maakʼaʼebʼ xnawom chirix li Dios; ut juntaqʼeetebʼ chixjunil chiru li Dios, laj Judio jo’ ajwi’ laj Gentil.”20Rik’in xk’anjel ut raatin, li Kolonel naxch’olob’ naq chiqajunil ralal xk’ajolo li Dios, maak’a’ naxye qatenamitil malaj xb’onol li qatib’el.
Qas qiitz’in qib’ chiqib’il qib’.
Naqapaab’ naq sa’ li tenamit kik’ojob’aak wi’ li evangelio, li Estados Unidos, lix chaq’rab’il li tenamit21 ut xkomoneb’ lix hu,22 ke’tz’iib’aak xb’aaneb’ winq moko tz’aqaleb’ ta re ru, a’ut ke’musiq’aak xb’aan li Dios re rosob’tesinkil chixjunil li tenamit.
Jo’ naqil sa’ li Tzol’leb’ ut Sumwank, eb’ li hu a’in “ke’xaqab’aak, ut tento taak’uulamanq xwankil choq’ re lix k’ulub’eb’ ut lix kolb’aleb’ rix chixjunil li tz’ejwalejjo’ chanru li na’leb’ tiik ut sant.”23 Wiib’ reheb’ li na’leb’ a’in, a’an xtaql li ch’oolej ut li teneb’aak xb’aan li qamaak.
Li Qaawaʼ kixye:“Joʼkan naq moko tiik ta naq ani junaq chi winq taawanq chi moosil li jun chiru li jun chik.“Ut choqʼ re li ajom aʼin kinxaqabʼ lix naʼ xchaqʼrabʼil li chʼochʼ aʼin, rikʼin ruqʼebʼ li winq chaabʼilebʼ xnaʼlebʼ li kinwaklesi choqʼ re li ajom ajwiʼ aʼin, ut kintoj rix li chʼochʼ rikʼin xhoyonik li kikʼ.”24Li na’leb’ a’in kik’utb’esiman sa’ 1833 naq yookeb’ chi rahob’tesiik laj santil paab’anel sa’ Missouri.
Lix tiklajik li tasal 101 re Tzol’leb’ ut Sumwank naxye: “Eb’ li ch’uut chi aj rahob’tesinel ke’ralinasiheb’ chaq sa’ li rochocheb’ sa’ li condado Jackson.
… K’iila sut kiyeechi’iman li kamk reheb’ li komon sa’ li Iglees.”25Ch’a’aj li kutankil a’an choq’ reheb’ naab’al.
Eb’ laj Missouri xik’ ke’rileb’ ajwi’ laj ral ch’och’, ut ke’raj naq te’isiiq sa’ xch’och’eb’.
Jo’kan ajwi’, naab’aleb’ laj Missouri ke’wan xloqb’il moos ut ke’ok xk’a’uxl chirixeb’ li ke’raj xk’eeb’al xraqik li loq’bil moosil.Chi junpak’al chik, li qatzol’leb’ kiroxloq’iheb’ laj ral ch’och’, ut kiqaj xk’utb’al lix evangelio li Jesukristo chiruheb’.
Chirix li loqb’il moosil, eb’ li qaloq’laj hu ke’xye naq maa’ani raj taawanq chi moosil chiru yalaq ani chik.26Chi jo’kan naq eb’ laj santil paab’anel ke’alinasiik chaq Missouri27 ut ke’mine’ ru chi xik sa’ rokeb’aal li saq’e.28 Ke’usa laj santil paab’anel ut ke’xtaw li tutquukilal nachal rik’in li tiikilal, li junajil, ut xyu’aminkil lix evangelio li Jesukristo.Nasaho’ inch’ool xb’aan lix tij li Kolonel li tz’iib’anb’il sa’ lix hu laj Jwan.
Li Kolonel kixye naq taqlanb’il xb’aan li Yuwa’b’ej ut naq a’an, li Kolonel, kixb’aanu chi tz’aqal li k’anjel taqlanb’il chixb’aanunkil.
Kitijok chirixeb’ lix tzolom ut chirixeb’ li te’paab’anq re li Kristo: “Re naq junaqeb’ ta chixjunileb’; jo’ naq laa’at, at inYuwa’, wankat wik’in ut laa’in aawik’in, re naq junaqeb’ ta ajwi’ a’an qik’in.”29 Li Kristo kitijok chirix li junajil naq maji’ naq’axtesiik ut nak’ehe’ chiru krus.Sa’ li chihab’ chirix xk’ojlajik wi’chik lix evangelio li Jesukristo, jo’ tz’iib’anb’il sa’ li tasal 38 re Tzol’leb’ ut Sumwank li Qaawa’ ki’aatinak chirix li pleetik ut li maa’usilal, ut kixye: “Ninye eere, junajaqex, ut wi inkʼaʼ junajex, moko wehex ta.”30Li na’leb’ re li qa’Iglees nachal rik’in lix evangelio li Jesukristo.
Nim xwankil li na’leb’ li natawman sa’ li hu kixtaqla laj Pablo reheb’ laj Roma.31 Ke’wan laj Judio ut laj Gentil sa’ li najter Iglees aran Roma.
Eb’ laj Judio wankeb’ xna’leb’ ke’yo’la wi’, ut toje’ “ke’ach’ab’aak chiruheb’ laj Roma ut ke’ok chi k’ihank ut chi usaak.”32Eb’ laj Gentil aj Roma ke’wan ajwi’ xna’leb’ ke’yola wi’, ut li apostol aj Pablo kixtaweb’ ru chi us xb’aan li kixnumsi sa’ Atenas ut Korinto.Laj Pablo kixch’olob’ lix evangelio li Jesukristo rik’in xninqal ru na’leb’.
Ki’aatinak chirix xna’leb’eb’ laj Judio jo’eb’ ajwi’ laj Gentil33 li moko neke’xk’am ta rib’ rik’in lix tz’aqal evangelio li Jesukristo.
Kixpatz’ reheb’ naq te’xkanab’ yalaq na’leb’ li naxrameb’ chixyu’aminkil chi tz’aqal lix evangelio li Jesukristo.
Laj Pablo kixtijeb’ laj Judio ut laj Gentil chixpaab’ankileb’ li taqlahom ut chixraab’al rib’ chirib’ileb’ rib’, ut kixye naq li tiikilal nak’amok sa’ li kolb’a-ib’.34Lix na’leb’ lix evangelio li Jesukristo maawa’ xna’leb’ laj Gentil chi moko xna’leb’ laj Judio.
Maak’a’ naxye k’a’ru xb’onol li qatib’el malaj k’a’ru qatenamitil.
Us ta nasaho’ qach’ool rik’in li jalan jalanq na’leb’, tento taqakanab’ yalaq na’leb’ li ink’a’ naxk’am rib’ rik’in lix evangelio li Jesukristo.
Eb’ li qajunxil komon, jo’eb’ ajwi’ li ak’, jalan jalanqeb’ xb’onol xtib’el ut xtenamiteb’.
Wi taqapaab’ lix tijom li Awa’b’ej Nelson re xch’utub’ankil Israel, taqak’e reetal naq jalan jalanqo, jo’ naq jalan jalanqeb’ laj Judio ut laj Gentil sa’ xkutankil laj Pablo.
A’ut naru toowanq chi junajinb’il sa’ li qarahom choq’ re ut li qapaab’aal chirix li Jesukristo.
Li hu kixtaqla laj Pablo reheb’ laj Roma naxxaqab’ naq taqataaqe lix na’leb’ ut lix tzol’leb’ lix evangelio li Jesukristo.
A’an ajwi’ li tento taqab’aanu sa’ li kutan a’in.35 Li k’ojob’anb’il k’anjel re li santil ochoch nokoxjunaji ut nokoxkanab’ chi wank chi junajaqo jo’ naraj li Dios.Naqoxloq’iheb’ li qakomon aj pahol b’e chiru li ruchich’och’, moko xb’aan ta naq tz’aqaleb’ re ru, xb’aan b’an naq ke’xnumsi li ch’a’ajkilal, ke’mayejak, ke’raj wank jo’ li Kristo, ut ke’xyal xq’e chixnimob’resinkil xpaab’aaleb’ ut chi wank chi junajaqeb’ rik’in li Kolonel.
Lix junajileb’ rik’in li Kolonel kixk’e xjunajileb’ chirib’ileb’ rib’.
Yaal li na’leb’ a’in choq’ we ut choq’ eere sa’ li kutan a’in.B’oqb’ileb’ chixjunileb’ li komon sa’ Lix Iglees li Jesukristo reheb’ laj Santil Paab’anel sa’ Roso’jikeb’ li Kutan chi wank jo’ jun tenamit Sion li junajeb’ xch’ool ut junajeb’ xk’a’uxl, ut li neke’wan sa’ tiikilal.36Nintz’aama naq tiikaqo ut junajaqo chiqajunilo, k’eeb’ilaq tz’aqal qach’ool sa’ k’anjelak chiru ut xloq’oninkil laj Kolol qe, li Jesukristo, li ninch’olob’ xyaalal.
Sa’ xk’ab’a’ li Jesukristo, amen.
Naq yookin chaq chi elk sa’ jun ch’utam reheb’ li saaj ixq sa’ li saq’ehil xnume’, jun li saaj ixq kixk’e we jun ch’ina hu.
B’ar wi’ naxpatz, “Chan ru tinruuq chixnawb’al naq li Dios yoo chixyalb’al aatinak wik’in?” Jwal nawulak chiwu lix patz’om.
Eb’ li qaam neke’rataw jun chapok-ib’ rik’in li qachoxahil ochoch.
Naqaj reek’ankil naq wan qaloq’al ut naq nokok’anjelak.
A’b’an naqayal qaq’e chixk’eeb’al reetal xjalanil li naqak’oxla ut eb’ lix q’unal xyaab’ xkux li Musiq’ej.
Eb’ li profeet, li najter ut eb’ li wankeb’ anajwan, ke’xk’ut naq wi k’a’ruhaq “nab’oqok chixb’aanunkil li chaab’il a’an re li Kristo.”1Li Awa’b’ej Russell M. Nelson kixk’e jun b’oqom saqen ru ut nim xwankil: “Ex raarookil was wiitz’in, nin’elajink cheru naq teekawresi lee wankilal chixk’ulb’al li k’utb’esinb’il na’leb’.
… Sik’omaq ru xb’aanunkil li k’anjel aajel ru choq’ re xk’ulb’al li Santil Musiq’ej ut rab’inkil li Musiq’ej chi kok’ aj xsa’ ut chi saqen ru.”2Li wajom sa’ li eq’la a’in a’an eeraatinankil chi anchal inch’ool chirix kaahib’ na’leb’ re xnimankil lee musiq’ejil seeb’al chixk’ulb’al li k’utb’esinb’il na’leb’.1.
Yalomaq eeq’e chixsik’b’al lee hoonal ut eena’aj re rab’inkil lix yaab’ xkux li Dios.Naq nekeroksi lix taql eech’ool re xtawb’al lee hoonal rajlal kutan re xjilosinkil eerib’ rik’in lix yaab’ xkux li Dios, rik’in tz’aqal lix Hu laj Mormon, timil timil teek’e reetal naq lix yaab’ xkux saqen chik choq’ eere ut ak nekenaw chik ru.Junpak’al chik, li k’a’ru naxsachb’esi qach’ool ut li choqink li nanumta sa’ li ruchich’och’, sa’ li qochoch ut saheb’ li qayu’am, naru neke’xch’a’ajkila chiqu rab’inkil lix yaab’ xkux.
Li k’a’ru naxsachb’esi qach’ool naru naxnujob’resi qak’a’uxl ut li qach’ool toj reetal naq maak’a’ xna’aj xq’unal xyaab’ xkux li Santil Musiq’ej.Li Profeet aj Jose Smith kixk’ut naq lix k’ihal sut, li Dios naxk’utb’esi rib’ “chiru junaq winq, sa junjunqal, sa’ lix warib’aal; malaj sa’ junaq na’ajej maa’ani chik wank aran malaj sa’ junaq ch’och’ ut junelik maak’a li choqink ut ink’a’ ajwi’ nanumta li choqink.”3Laj Satanas naraj qanajtob’resinkil chiru xyaab’ xkux li Dios rik’in qisinkil sa’eb’ li ch’anch’ookil na’ajej.
Wi li Dios na’aatinak rik’in jun li ch’ina xyaab’ kuxej q’un na’aatinak, laa’ex ut laa’in tento naq taqajilosi qib’ chixk’atq re rab’inkil.
K’oxlahomaq li k’a’ru raj taak’ulmanq wi taqak’e raj qach’ool chi wank chi chapcho rik’in li choxa jo’ chanchan naq naqachap qib’ rik’in li Wi-Fi!
Sik’omaq jun hoonal ut jun na’ajej re rab’inkil lix yaab’ xkux li Dios rajlal kutan.
Ut wanqex chixb’aanunkil a’an chi tz’aqal re ru, xb’aan naq naab’al taa’uxmanq xb’aan a’an!2.
Meeb’aay eerib’ chi k’anjelakNaq nekek’ul li esil ut chirix a’an neke’b’aanu rik’in ajom, wan jun xk’anjel li Qaawa’ choq’ eere.
Naq mas wi’chik nekexk’anjelak, k’a’jo’ wi’chik neke’taw ru lix yaab’ xkux li Musiq’ej.
Rajlal wi’chik teek’e reetal lix b’eresihom li Dios ut naq a’an wan “xch’ool … chixk’utb’esinkil li rajom ut lix taql xch’ool.”4 Wi nekeb’ay eerib’ naru nasach sa’ lee ch’ool lee reek’ahom malaj li hoonal re xtenq’ankil anihaq sa’ xk’ab’a’ li Dios.3.
Chexk’anjelaq sa’ lix k’anjel li Qaawa’Li tij li naxk’e xch’ool chixsumenkil li qaChoxahil Yuwa’ a’an li naqatz’aama re naq tooxb’eresi rik’in junaq li naraj ru qatenq’.
Li Awa’b’ej Henry B. Eyring kixk’ut chiqu xsik’b’al li k’utb’esinb’il na’leb’ rik’in xpatz’b’al re li Dios ani tooruuq chixtenq’ankil sa’ xk’ab’a’.
“Wi nekeroksiheb’ li patz’om jo’ a’an, li Santil Musiq’ej taachalq ut teereek’a kok’ toch’e’k chirix li k’a’aq re ru li te’xruhanq chixb’aanunkil choq’ reheb’ li kristiaan.
Naq nekexxik ut nekeb’aanu li k’a’aq re ru a’an, wankex sa’ lix k’anjel li Qaawa’, ut naq wankex sa’ lix k’anjel li Qaawa’, nawan lee k’ulub’ chixk’ulb’al li maatan re li Santil Musiq’ej.”5Naru nekextijok ut nekepatz’ re li Qaawa’ naq te’xtz’aqonq chi k’anjelak sa’ lix k’anjel.
Naq teeb’aanu, a’an naru roksinkil lee seeb’al li ak wan eerik’in re xb’aanunkil lix nimal ru xk’anjel.Lin mama’, laj Fritz Hjalmar Lundgren, kichal chaq aran Suecia naq toj wan re b’elelaju chihab’.
Kiwulak sa’ America xjunes, rik’in jun ajwi xk’amb’al li raq’ ut waqib’ chihab’ lix tzolb’al.
Moko naxnaw ta aatinak sa’ ingles, xko’o aran Oregon, b’ar wi’ kik’anjelak jo’ aj si’inel ut rik’in li wi’xa’an ut lin na’, ki’ok sa’ li Iglees.
Maajun sut kixb’eresi jun li teep, a’b’an jo’ jun aj ula’aninel tiik chi paab’ank, kixk’ameb’ numenaq meero cient chi junkab’al sa’ li iglees.
Chan ru naq kixb’aanu?Chirix lix kamik lin mama’, yookin chaq chi ilok sa’ jun li kaax b’ar wi’ wankeb’ li hu ut xintaw jun li tz’iib’anb’il esil xb’aan jun winq li kisutq’i chaq sa’ li iglees xb’aan lix rahom lin mama’.
Li tz’iib’anb’il esil naxye, “Laa’in nink’oxla naq lix muqb’il na’leb’ li Hermano Fritz a’an naq junelik wank sa’ lix k’anjel li qaChoxahil Yuwa’.”Li tz’iib’anb’il esil, a’an re li Hermano Wayne Simonis.
Lin mama’ narula’ani chaq ut kiwulak chixnawb’aleb’ ru li junjunq komon re lix junkab’al.
Chiru xnumik li hoonal, lin mama’ kixye reheb’ naq na’ajmank ruheb’ ut kixb’oqeb’ chi wulak sa’ li iglees.
A’b’an sa’ li domingo a’an, li Hermano Simonis ki’ajk rik’in jun ch’a’ajkilal—maji’ naxchoy xtz’apb’al xb’een li rochoch ut neke’royb’eni nak taat’ane’q li hab’ sa’ li xamaan a’an.
Kixk’e xch’ool naq taaxik sa’ li iglees, tixk’e xsahil xch’ool lin mama’, ut chirix a’an taasutq’iiq sa’ li rochoch re xchoyb’al lix b’een li rochoch.
Lix junkab’al te’ruuq chi wulak sa’ li ch’utam re li loq’laj wa’ak wi mak’a’aq a’an.Lix k’uub’anb’il na’leb’ yoo chi xik chi us, toj reetal naq, wan chaq sa’ xb’een li rochoch, kirab’i naq wan ani yoo chaq chi taqe’k sa’ li eeb’.
A’an kixye: “Naq kintaqsi li wilob’aal, … kiwil li Hermano Fritz xaqxo toj sa’ xb’een li eeb’.
A’an ka’ajwi’ xinixse’e.
Sa’ xtiklajik, kichal inxutaan ut chanchanin jun li ch’ina al naq kitawman naq ink’a’ xko’o chi tzolok.
Moqon … kichal injosq’il.
A’b’an li Hermano Fritz ka’ajwi’ kirisi lix chakeet ut kixt’uyub’ sa’ li eeb’.
Naq kixb’as li ruq’ lix saqi kamiis, kinril ut kixye we, “Hermano Simonis, ma wan jun chik laa tenleb’?
Jwal aajel tana’ ru li k’anjel a’in malaj ink’a’ raj xakanab’ laa junkab’al, ut wi jwal aajel ru, laa’in nawaj aatenq’ankil.” Naq kin’ilok sa’ lix naq’ ru ka’ajwi kiwil chaab’ilal ut xrahom aj Kristiano.
Ki’el lin josq’il.
… Sa’ li domingo a’an kinkanab’ lin k’anjeleb’aal ut kintaaqe lin chaab’il amiiw, kinkub’e chaq sa’ li eeb’ ut koosutq’i sa’ li kapiiy.”Lin mama’ kiwan chaq sa’ lix k’anjel li Qaawa’ ut naxnaw naq tento xsik’b’aleb’ li sachenaq karneer.
Jo’eb’ li kaahib’ chi winq ke’xtaqsi li ramiiw sik sa’ xb’een li kab’l ut chirix a’an ke’xkub’si re naq li Jesukristo tixk’irtesi,6 lix k’anjel lin mama’ kik’ame’ ajwi’ sa’ xb’een li kab’l.
Li Qaawa’ naxtaqla li k’utb’esinb’il na’leb’ choq’ reheb’ li neke’xk’e xch’ool chixtenq’ankileb’ li ras riitz’in.4.
Paab’anqex ut k’ojob’omaq lee ch’oolToje’, kiwil ru resil jun chik xnimal ru misioneer sa’eb’ li loq’laj hu li wan chaq sa’ lix k’anjel li Qaawa’.
Laj Aaron kik’utuk chaq chiru lix reyeb’ aj Lamanita li kixpatz’ rib’ k’a’ut naq laj Ammon, li riitz’in laj Aaron, moko kiwulak ta chixtzolb’al.
“Ut laj Aaron kixye re li rey: Kʼe reetal, lix Musiqʼ li Qaawaʼ kixbʼoq saʼ jalan chik bʼe.7Li Musiq’ej kiraatina li waam: chiqajunqal wan jun k’anjel taqab’aanu, ut wan naq li Musiq’ej naru tooxb’oq “sa’ jalan chik b’e.” Wan naab’al chan ru naru xkab’lankil lix awa’b’ejihom li Dios jo’ xtzolom li Jesukristo li neke’xb’aanu ut neke’xpaab’ lix sumwank.
Jo’ xtzolom tiik chixpaab’ankil a’an, naru nekek’ul eemusiq’ankil ut k’utb’esinb’il na’leb’ choq’ eere li wan rilom rik’ineb’ lix taqlahom ut li yiib’anb’il choq’ eere.
Laa’ex wan lee k’anjel ut lee teneb’ankil k’a’ajwi’ choq’ eere sa’ lee yu’am ut teek’ul lee b’eresinkil re naq te’xruuq chixb’aanunkil.Laj Nefi, li ras laj Jared, ut jo’kan ajwi’ laj Moises, tento naq ke’xnumsi lix nimal ru ha’—ut chixjunjunqaleb’ ke’xb’aanu sa’ jalanil na’leb’.
Laj Nefi kixpech’ “li che’ chi chanchan li k’anjel ink’a’ nawb’il ru.”8 Li ras laj Jared kixyiib’eb’ li jukub’ “tz’aptz’o ru chanchan jun sek’.”9 Ut laj Moises “kinume’k sa’ xyi li palaw chi chaqi ru xb’eheb’.”10Sa’ junjunqal ke’xk’ul lix b’eresihom yiib’anb’il choq’ reheb’ ut sa’ junjunqal ke’xk’ojob’ xch’ooleb’ ut ke’xb’aanu.
Li Qaawa’ naxnaw aniheb’ neke’paabank, ut jo’ kixye laj Nefi, “tixk’uub’ jun li b’e choq’ qe re naq taqab’aanu li k’a’ru nokoxtaqla wi’.”11 K’eehomaq reetal naq laj Nefi naxye, “junli b’e”—moko “lib’e ta.”Ma ink’a’ naqak’e reetal malaj naqatz’eqtaana lix taqlahom li Qaawa’ xb’aan naq a’an kixk’uub’ jalan chik b’e chiru li yooko chiroyb’eninkil?Lin mama’ kik’ame’ sa’ jun jalanil na’ajej—tiqto rik’in xchakeet, sa’ xb’een jun ochoch, sa’ li domingo.
K’ojk’ooq eech’ool chiru li Dios naq a’an texxb’eresi, us ta li b’e chanchan naq jalan ru chiru li nekeroyb’eni malaj jalan chiruheb’ li re lee ras eeriitz’in.Eb’ laj Santil Paab’anel sa’ Roso’jikeb’ li Kutan neke’tawman chi naab’al paay ru ut xninqaleb’, a’b’an “chixjunileb’ juntaq’eeteb’ chiru li Dios”—us ta “q’eq ut saq, moos ut ach’ab’anb’il, winq ut ixq,” ani ink’a’ sumsu ut li ani sumsu, saaj ut tix, komon sa’ qapaab’aal chiru chixjunil yu’am malaj tojo’ kub’enaq xha.12 Maak’a’ naxye aniheb’ malaj ani aj-ik’in yookeb’ chixyalb’al ru, b’oqb’ileb’ chixjunileb’ chi wank sa’ lix meex li Qaawa’.13Naq lix sik’b’al ut xb’aanunkil li rajom li Yuwa’b’ej taakanaaq jo’ eetalil re laa yu’am rajlal kutan, relik chi yaal taak’ame’q aab’e chi jalaak ut chixjalb’al aak’a’uxl.Li ak’ k’uub’anb’il na’leb’ re li Iglees choq’ reheb’ li kok’al ut eb’ laj saaj wan xxe’ chirix xtzolb’al xsik’b’al li k’utb’esinb’il na’leb’, xtawb’al li k’a’ru naraj li Qaawa’ naq taqab’aanu, ut chirix a’an xb’aanunkil jo’ chanru lix b’eresihom a’an.
Chiqajunqal, maak’a’ naraj naxye jarub’ chihab’ wan qe malaj chan ru qawanjik, naru naqayal qaq’e chi sik’ok, chi k’uluk, ut chi b’aanunk.
Jo’ chanru teetaaqe li k’utb’il na’leb’ maak’a roso’jik k’eeb’il choq’ re li qakutan, texjiloq chixk’atq li Jesukristo, lix rahom, lix saqen, lix b’eresihom, lix tuqtuukilal, ut lix wankilal re k’irtesink ut re ach’ab’ank.
Ut taanumtaaq lee musiq’ejil seeb’al re naq texwulaq chi wank jo’ xk’anjeleb’aal re taa’uxmanq lix nimla k’anjel.
Sa’ xk’ab’a’ li Jesukristo, amen.
Xtikib’ankilMa ink’a’ chaab’il naq wan naq li xnimal ru nawom musiq’anb’il xb’aan li k’a’ru ka’ch’in, jo’ li ru li che’ li nat’ane’ chi ch’och’?Anajwan, tinseraq’i jun xnimal ru nawom li kitawman b’antiox reheb’ jun ch’uut chi imul.Sa’ 1970, ke’xb’aanu jun tzolok b’ar wi’ te’xyal rix k’a’ru naxk’ul li ch’oolej a’ yaal li naqatzeka ut li naquk’.
Chiru wiib’ oxib’ po, ke’xch’olaniheb’ li imul rik’in li tzakemq naab’al xxeeb’ul, ut ke’xtz’il rix xchaab’ilal lix kik’eleb’, li raam, ut lix colesterol.Jo’ ak ke’xk’oxla, xk’ihaleb’ li imul wan naab’al li xeeb’ul chirix rich’muleb’.
A’ut, wan xkomon chik.
Ke’xtaw jun na’leb’ li chanchan naq maak’a’ xyaalal.
Us ta chixjunileb’ li imul wankeb’ xxeeb’ul, jun ch’uut reheb’ yal 60% lix xeeb’ul chiruheb’ lix komon.
Chanchan naq ke’wan wiib’ ch’uut chi imul jalan jalanqeb’.Choq’ re laj tzolonel, jwal ch’a’aj xtawb’al ru li na’leb’ a’an.
Chan put ru naq xk’ulman a’in?
Chixjunileb’ li imul neke’chal chaq Nueva Zelanda, ut rech alaleb’ rib’.
Juntaq’eet ajwi’ lix k’ihal li tzakemq li kik’eeman reheb’.K’a’ raj ru xyaalalil a’in?Ma ink’a’ us li tzolok xb’aan li ke’xtaw?
Ma kiwan xmajelal li tzolok?Eb’ laj tzolonel ke’xyal xq’e chixtawb’al ru k’a’ru kik’ulman.Toja’ naq ke’ok chixk’oxlankileb’ li ke’ch’olanink reheb’ li imul.
Ma wan k’a’ru ke’xb’aanu li kixjal li tzolok?
Naq ke’xtz’il rix a’an, ke’xtaw naq chixjunileb’ li imul li kub’enaq xxeeb’ul ke’ch’olaniik xb’aan junaj chi kristiaan.
Juntaq’eet li tzakemq li kiroksi rik’in lix komoneb’ chik aj k’anjel.
A’b’anan, jo’ kixye jun aj tzolonel, “k’a’jo’ xchaab’ilal xch’ool li ixq a’an.” Naq kixch’olaniheb’ li imul, “kiraatinaheb’, kixq’aluheb’, ut kixch’e’eb’ sa’ q’unil.
… “K’aynaq chixb’aanunkil a’an.
Ak re chi jo’kan.” ”1Ink’a’ yal kixch’olaniheb’ li imul.
Kixraheb’ ajwi’!Sa’ xtiklajik, chanchan naq a’in ink’a’ kiru raj chixjalb’al li ke’xk’ul li imul, a’b’an maak’a’ chik ke’xtaw aj tzolonel li kiru raj chixjalb’al.Chi jo’kan naq ke’xka’suti li tzolok—anajwan chik, ke’ril chi us chixjunil li yoo chi uxk.
Naq ke’xtz’il rix xtawomeb’ sa’ xraqik, juntaq’eet li kik’ulman!
Eb’ li imul li ke’ch’olaniik xb’aan li ixq aj rahonel, kaweb’ wi’chik rib’ chiru xkomoneb’ li imul.Eb’ laj tzolonel ke’xpuktesi li tzolok a’in sa’ jun hu jwal nawb’il ru, Ciencia xk’ab’a’.2K’iila chihab’ chirix a’an, toj wan xwankil li tzolok a’in rik’ineb’ laj tzolol re li b’ane’k.
Toje’, li Doctor Kelli Harding xpuktesi jun li hu li naxk’ul xk’ab’a’ rik’in li tzolok a’in chirixeb’ li imul.
A’an naxye: “Chap sa’ aawuq’ jun li imul li moko kaw ta rib’.
Aatina.
Q’alu.
K’e laa rahom re.
… Nawan xyaalal a’an.
… Sa’ xraqik,” chan, “li k’a’ru tz’aqal wan xwankil sa’ xb’een xkawilal qoq quq’, a’an chan ru naqil qib’ chiqib’il qib’, chan ru naqak’am qib’ sa’ qayu’am, ut chan ru nokok’oxlak chirix aniho jo’ winq ut ixq.”3Sa’ ruchich’och’, maare chanchan naq moko neke’xk’am ta rib’ li ciencia ut lix na’leb’ li evangelio.
A’ut jo’ aj Kristiano, aj taaqehom re li Jesukristo, aj santil paab’anel, li kik’ulman sa’ li tzolok a’in maare ink’a’ mas naxsach qach’ool.
Choq’ we, a’an naxch’olob’ xyaalal naq li chaab’il ch’oolej a’an jun k’ojob’anel na’leb’ aj k’irtesinel sa’ li evangelio—jun na’leb’ li naxk’irtesiheb’ li ch’oolej sa’ musiq’ej ut, jo’ k’utb’il arin, sa’ tib’elej.Kemb’il sa’ komonil li qach’oolNaq kipatz’man, “At Tzolonel, b’ar wan tz’aqal li xnimal ru qataqlankil?” li Kolonel kixye, “Taara li Qaawa’ laa Dios chi anchal laa ch’ool,” toja’ naq kixye, “Taara laa was aawiitz’in jo’ naq nakara aawib’ laa’at.”4 Lix sumehom li Kolonel naxch’olob’ li qachoxahil teneb’ankil.
Jun najter profeet kixtaqla “naq maajun wech’ok-ib’ taawanq li jun rik’in li jun chik; naq too’iloq b’an chi uub’ej … , chi kemb’il sa’ komonil li qach’ool rik’in junajil ut rik’in rahok li jun choq’ re li jun chik.”5 Nak’utman ajwi’ naq li “wankilal ut li teneb’ank … tento taa’uxmanq … rik’in li q’unal ch’oolej ut li tuulanil, … rik’in chaab’il ch’oolej, … chi maak’a’ li b’alaq’il.”6Nink’oxla naq li na’leb’ a’in wan xwankil sa’ xyu’ameb’ chixjunileb’ laj santil paab’anel: eb’ li ninq, li saaj, ut li kok’al.Rik’in a’an, tin’aatinaq eerik’in laa’ex li toj kok’alex.Ak nekenaw naq aajel ru li chaab’il ch’oolej.
Li raatin lee b’ich, “Chinwanq raj jo’ li Jesus,” naxye:Chera eeribʼ joʼ li Kristo kexxra.Saʼ chaabʼilal lee komon chetenqʼa.Qʼunaq lee raatin ut chekʼoxla li us.Aʼan li kixkʼut li Jesus.7A’b’an, wan naq toj ch’a’aj a’an.
Li seraq’ a’in chirix jun teelom aj Corea del Sur, laj Minchan Kim xk’ab’a’, maare texxtenq’a.
Waqib’ chihab’ chaq lix junkab’al ki’ok sa’ li Iglees.“Sa’ jun li kutan sa’ eskweel, li wech aj tzolom yookeb’ chireetz’unkil jun chik li tzolom.
Wochb’eeneb’, xin’ok ajwi’ chireetz’unkil.“Moqon, li al xye we naq us ta naxpak’ naq maak’a’ reek’, naraho’ xch’ool xb’aan li qaatin, ut nayaab’ak wulaj wulaj sa’ q’ojyin.
Xwaj yaab’ak naq xye a’in we.
Xraho’ inch’ool ut xwaj raj xtenq’ankil.
Sa’ li kutan jun chik koxink’e li wuq’ sa’ xb’een xtel ut kinye, “Chakuy inmaak, moko us ta naq xatweetz’u.” Xxulub’ xjolom, ut x’ok xya’al sa’ ru.“A’b’an, toj neke’reetz’u li kok’al.
Toja’ naq xjultiko’ we li xintzol sa’ li Tzoleb’aal reheb’ li Kok’al: sik’ ru li us.
Xinye reheb’ li wech aj tzolom naq te’xkanab’.
Lix k’ihaleb’ ink’a’ xe’raj ut xe’josq’o’ wik’in.
A’b’an, jun reheb’ xpatz’ xkuyb’al xmaak, ut xoo’ok choq’ chaab’il amiiw oxib’o.“Us ta toj wankeb’ li neke’reetz’u, a’an xsaho’ xch’ool naq laa’o li ramiiw.“Xinsik’ ru li us naq xintenq’a li wamiiw sa’ rajb’al ru.”8Ma ink’a’ chaab’il eetalil a’an sa’ xyalb’al eeq’e chi wank jo’ li Jesus?Anajwan, ex saaj winq ut saaj ixq, naq yookex chi k’iik, li eetz’unk jwal wi’chik xiwxiw.
Li k’a’uxlej, li rahil ch’oolejil, ut xkomon li xiwxiw neke’chal rik’in li eetz’unk.
“Us ta moko ak’ ta li eetz’unk, chi junajinb’il rik’in li internet ut li tecnologia, jwal xuwajel chik anajwan.
Junelik nawan ut jwal xiwxiw—li eetz’unk sa’ internet.”9Relik chi yaal naq laj tza yoo chiroksinkil a’in re eerahob’tesinkil.
Maak’a’ raj xna’aj a’an eerik’in sa’ li internet, xsutam li ochoch, li eskweel, li molam, malaj li tzoleb’aal.
B’aanuhomaq li jo’ k’ihal naru cheru re naq sahaqeb’ ut tuqtuuqeb’ li na’ajej a’in.
Wi nekeril chi maak’a’ nekeb’aanu malaj wi nekextz’aqon sa’ yalaq paay chi eetz’unk, maajun chik na’leb’ ninnaw li chaab’il wi’chik chiru li kixye li Elder Dieter F. Uchtdorf:“Naq na’ux li xik’ ilok, li pak’ok aatin, li kanab’ank, li eetz’unk, li josq’o’k, malaj li rahob’tesink, ab’inqex chiru li aatin a’in:“Meeb’aanu chik!”10Ma xerab’i a’an?
“Meeb’aanu chik!
Naq nekek’ut lee chaab’ilal, lee rahom, ut lee ruxtaan, sa’ ajwi’ li internet, ninye eere naq teetaqsi li uq’ej li nalutka ut teek’irtesi li ch’oolej.Ak xwaatinaheb’ li kok’al ut li saaj, ut anajwan tin’aatinaq rik’ineb’ li ninqi komon re li Iglees.
Teneb’anb’il sa’ qab’een xk’utb’al xchaab’ilal qach’ool, xb’oqb’al chixjunileb’, ut roxloq’inkileb’—xk’utb’al li wank jo’ li Kristo chiruheb’ li qasaaj sa’ li naqaye ut sa’ li naqab’aanu.
Jwal aajel ru a’in naq yoo chi tamk sa’ ruchich’och’ li jachok-ib’ sa’ li jar tasal reheb’ li qatenamit.Li Awa’b’ej M. Russell Ballard kixk’ut ajwi’ naq eb’ laj santil paab’anel ink’a’ ka’ajwi’ te’xra rib’ chirib’ileb’ rib’, te’xra b’an chixjunileb’.
A’an kixye: “Wan naq nawab’i resileb’ li komon li neke’xrahob’tesi xch’ooleb’ li ani jalaneb’ xpaab’aal naq ink’a’ neke’xk’e reetaleb’ malaj ink’a’ neke’xb’oqeb’.
Naru nak’ulman a’in sa’eb’ li na’ajej b’ar wi’ lix k’ihaleb’ wankeb’ choq’ komon sa’ li Iglees.
Nawab’i resileb’ li na’b’ej yuwa’b’ej li neke’xye reheb’ lix kok’al naq ink’a’ te’b’atz’unq rik’ineb’ li kok’al li moko komoneb’ ta sa’ li qa’Iglees.
Li na’leb’ a’in moko naxk’am ta rib’ rik’in lix k’utum li Qaawa’ Jesukristo.
Ink’a’ nintaw ru k’a’ut naq jun li komon re li qa’Iglees tixkanab’ naq taa’uxq li k’a’aq re ru a’in.
… Maajun wa wab’ihom naq xyeeman reheb’ li komon re li Iglees a’in naq ink’a’ te’xra, te’xtenq’a, te’xkuy, ut te’ruxtaana li qamiiw ut li qech kab’al jalaneb’ xpaab’aal.”11Li Qaawa’ naraj naq taqak’ut naq xk’ulb’aleb’ chixjunil li qas qiitz’in naxk’am li junajil, ut xtz’eqtaanankileb’ naxk’am li jachok-ib’.Jo’ aj taaqehom re li Jesukristo, naraho’ qach’ool naq naqab’i chan ru naq eb’ li ralal xk’ajol li Dios neke’tz’eqtaanaak xb’aan xb’onoleb’ lix tib’el.
Naraho’ qach’ool chirix li rahob’tesiik neke’xk’uleb’ li q’eqeb’ xtib’el, li Asiatico, li Latino, malaj yalaq chik chi ch’uut.
Li tz’eqtaanank ut rahob’tesink xb’aan xb’onol li tib’elej maajo’q’e raj taawanq xna’aj sa’ li qak’aleb’aal, li qatenamit, malaj li Iglees.Choowanq chi chaab’il tz’aqal qach’ool, maak’a’ naxye jarub’ chihab’ wan qe.Chara li xik’ na’ilok aaweNaq nekeyal eeq’e chi rahok, oxloq’ink, ut tenq’ank, naru texrahob’tesiiq xb’aan li ink’a’ us naxb’aanu anihaq chik.
K’a’ru taqab’aanu sa’ li hoonal a’an?
Naqataaqe li kixye li Qaawa’: “cherahaqebʼ li xikʼ nekeʼilok eere ut chextijoq chirixebʼ li nekeʼrahobʼtesink eere.”12Taqab’aanu li jo’ k’ihal naru chiqu re numtaak sa’ xb’een li ch’a’ajkilal wan sa’ qab’e.
Nokokuyuk toj sa’ roso’jik, sa’ tijok junelik naq li ruq’ li Qaawa’ tixjal li wanko wi’.
Naqab’antioxi re a’an li ani li kixk’e sa’ li qab’e re qatenq’ankil.Natoch’e’ inch’ool xb’aan jun seraq’ chirix a’in sa’ xtiklajik li Iglees.
Sa’ li hab’alq’e re 1838, laj Jose Smith ut xkomoneb’ chik aj jolominel re li Iglees ke’tz’ape’ sa’ li tz’alam sa’ Liberty naq eb’ laj santil paab’anel ke’mine’ ru chi eelelik sa’ rochocheb’ aran Missouri.
Eb’ laj santil paab’anel neb’a’eb’, maak’a’eb’ ramiiw, ut k’a’jo’ naq ke’rahob’tesiik xb’aan li ke ut xmaak’a’il li nak’anjelak reheb’.
Eb’ laj Quincy, Illinois ke’ril lix ch’a’ajkilaleb’ ut ke’xye’ li ruq’eb’ re uxtaan ut amiiwil.Laj Wandle Mace, a’an aj Quincy, kijultiko’ re li xb’een sut naq kirileb’ laj santil paab’anel chire li nima’ Mississippi sa’ xmuheb’aaleb’ t’ikr: “Wankeb’ xch’ina t’ikr re xk’olb’aleb’ chiru li iq’, … neke’siksotk li kok’al xb’aan li ke chixsutam jun li xam li maak’a’ naxb’aanu xb’aan xkawil li iq’.
K’a’jo’ naq neke’rahob’tesiik laj santil paab’anel.”13Naq ke’ril lix ch’a’ajkilaleb’ laj santil paab’anel, eb’ aj Quincy ke’xch’utub’ li tenq’ choq’ reheb’, ut ke’xtenq’aheb’ ajwi’ chixq’axb’al ru li nima’.
Laj Mace kixye ajwi’: “Ke’sihok chi numtajenaq; eb’ aj k’ay ke’xyal rib’ re rilb’al ani q’axal naruhan chi sihok … rik’in … li tib’, … li kab’, … li xaab’ ut li aq’ej, chixjunil li ke’raj ru li isinb’ileb’ chaq sa’ rochocheb’.”14 Sa’ junpaat, q’axal k’iheb’ wi’chik laj santil paab’anel aran chiruheb’ laj Quincy, li ke’xte li rochocheb’ ut ke’xwotz li k’a’ru wan reheb’, us ta nimla mayej a’an.15Naab’aleb’ laj santil paab’anel ke’xkuy li kawil hab’alq’e a’an ka’ajwi’ b’antiox re li ruxtaan ut lix chaab’ilaleb’ laj Quincy.
Eb’ li ruchich’och’il anjel a’in ke’xte xch’ooleb’ ut rochocheb’, xk’eeb’al li tzakemaq ut li muheb’aal, jo’ ajwi’—li jwal nim tana xwankil—jun uq’ej re amiiwil reheb’ laj santil paab’anel.
Us ta moko najt ta ke’kana aran Quincy, eb’ laj santil paab’anel maajo’q’e xsach sa’ xch’ooleb’ li ke’xb’aanu li ras riitz’ineb’, ut Quincy kinawman chik ru jo’ li “tenamit re kolb’a-ib’.”16Naq natam li ch’a’ajkilal ut li rahilal sa’ qab’een xb’aan li ink’a’ usil b’aanuhom, naru naqasik’ ru qayo’onihom rik’in li Kristo.
Li yo’onihom a’in nachal rik’in lix b’oqom ut lix yeechi’ihom, “chiwanq xsahil eech’ool, xb’aan naq laa’in tink’am eeb’e cheru”17 ut rik’in naq a’an taarosob’tesi li qach’a’ajkilal choq’ re li qachaab’ilal.18Li chaab’il aj Ilol KarneerTooraqe’q b’ar wi’ xqatikib’: jun aj ilonel aj uxtaan, li naxk’ut xchaab’ilal xch’ool ut nach’olanink, ut jun tzolok ki’uxman wi’ li moko oyb’eninb’il ta—xk’irtesinkil xch’ooleb’ li xul li ilb’ileb’ xb’aan.
K’a’ut?
Xb’aan naq ak re chi jo’kan!Naq noko’ilok rik’in li evangelio, naqak’e reetal naq laa’o ajwi’ ilb’ilo xb’aan jun aj ilonel aj uxtaan, li naxk’ut xchaab’ilal xch’ool ut nokoxch’olani.
Li Chaab’il aj Ilol Karneer naxnaw li qak’ab’a’ chiqajunjunqal ut nokoxk’oxla chiqajunjunqal.19 Li Qaawa’ Jesukristo kixye: “Laa’in li chaab’il aj k’aak’alenel, ut nekeb’innaw ru lin karneer.
… Ut nink’e lin yu’am sa’ xk’ab’a’eb’ li karneer.”20Sa’ li Paswa a’in, nintaw tuqtuukilal xnawb’al naq “li Qaawa’ a’an laj k’aak’alehom we,”21 ut naq a’an naxnaw qu chiqajunjunqal ut na’ilok qe.
Naq naqak’uleb’ li kaq-sut-iq’, li yajel, ut li rahilal re li yu’am a’in—li Qaawa’, aj Ilol qe—tooxch’olani rik’in rahok ut chaab’ilal.
Tixk’irtesi li qach’ool ut tixk’ojob’ li qaam.Ninch’olob’ xyaalal a’in—ut naq li Jesukristo a’an aj Kolol qe ut aj Tojol qix—sa’ xkab’a’ li Jesukristo, amen.
Ex raarookil was wiitz’in, ninb’antioxi naq xinb’oqe’ chi aatinak eerik’in sa’ li 189 chi jolomil ch’utub’aj-ib’ a’in re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan Sa’ li 6 xb’e li po a’in re li chihab’ 1830, laj Jose Smith kixk’uub’ li Iglees chi taqlanb’il xb’aan li Dios.
Ki’b’aanuman a’an sa’ li rochoch li junkab’al aj Whitmer li wan nach’ sa’ Fayette, Nueva York.
Ke’wan waqib’ li komon ut lajeeb’ roxk’aal chik li ke’raj tz’aqonk sa’ li kutan a’an.Us ta ink’a’ ninnaw li kixye chi moko chan ru kitiqib’aak li profeet aj Jose Smith naq xaqxo chiru li ch’ina ch’uut a’an, ninnaw li k’a’ru ke’reek’a li kristiaan a’an li wan xpaab’aaleb’ chirix li Jesukristo.
Ke’reek’a li Santil Musiq’ej, ut ke’reek’a naq sa’ jun santil na’ajej wankeb’.
Ke’reek’a chi yaal naq junajeb’.Li sachb’a-ch’oolejil eek’ahom a’an, a’an li naqaj chiqajunilo sa’ li qochoch.
A’an jun eek’ahom li nachal naq, jo’ kixye laj Pablo, “naqataaqe li naxrahi li musiq’ej.”1Li waatin anajwan taawanq choq’ re xk’utb’al li k’a’ru ninnaw chirix chan ru naru taqakawresi qib’ re xk’ulb’al li eek’ahom a’an chi kok’ aj xsa’ ut chan ru naru taqab’oq chi kanaak sa’ li qajunkab’al.
Jo’ ak nekenaw, ch’a’aj a’an.
Tento naq ramb’ilaq li wech’ok-ib’, li q’etq’etil, ut li maak.
Tento naq lix saq ruhil rahom li Kristo taa’ok sa’ xch’ooleb’ li komon sa’ li qajunkab’al.Laj Adan ut li xEva, laj Lehi ut li xSariah, ut xkomoneb’ chik li na’b’ej yuwa’b’ej sa’eb’ li loq’laj hu ke’xtzol naq jwal ch’a’aj a’an.
A’ut, wankeb’ li chaab’il seraq’ li neke’xk’ojob’ qach’ool chirix li sahil ch’oolejil li kikana sa’eb’ li junkab’al ut li ochoch.
Ut rik’ineb’ li seraq’ a’an, naru naqil chan ru naq naru taa’uxmanq a’an sa’ li qayu’am ut sa’ li qajunkab’al.
Laa’ex jultik eere li tz’iib’anb’il sa’ li hu Xkaa Nefi:“Ut kikʼulman naq maakʼaʼ li wechʼok-ibʼ saʼ li chʼochʼ, xbʼaan lix rahom li Dios li kiwan saʼ xchʼoolebʼ li tenamit.“Ut maakʼaʼ li kaqalink, chi moko li wechʼij-ibʼ, chi moko li choqink, chi moko li koʼbʼeetak yumbʼeetak, chi moko li tikʼtiʼik, chi moko li kamsink, chi moko kʼaʼruhaq paay chi yibʼ ru kʼaʼuxlej; ut relik chi yaal naq moko kiru ta kiwan junaq tenamit li sa wiʼchik xchʼool saʼ xyanq chixjunilebʼ li tenamit li yoʼobʼtesinbʼilebʼ xbʼaan ruqʼ li Dios.“Maakʼaʼebʼ aj elqʼ, chi moko aj kamsinel, chi moko keʼwan aj Lamanita, chi moko kʼaʼruhaq paay chik chi aj -ita; junajebʼ bʼan naq keʼwan, ralal xkʼajolebʼ li Kristo, ut aj eechanihomebʼ re li rawaʼbʼejihom li Dios.“Ut qʼaxal osobʼtesinbʼilebʼ aʼan!
Ut kʼaʼjoʼ naq osobʼtesinbʼilebʼ!
Xbʼaan naq li Qaawaʼ kirosobʼtesihebʼ saʼ chixjunil lix bʼaanuhomebʼ; relik chi yaal, keʼosobʼtesiik ajwiʼ ut keʼkʼeheʼ chi usaak toj reetal naq numenaq jun cient rikʼin lajeebʼ chihabʼ; ut li xbʼeen tasal tenamit chirix li Kristo ak kamenaqebʼ chik, ut maajun wechʼok-ibʼ kiwan saʼ chixjunil li chʼochʼ.”2Jo’ nekenaw, ink’a’ ke’kana chi junelik li sahileb’ kutan a’an.
Li seraq’ sa’ Xkaa Nefi naxye resileb’ li reetalil lix musiq’ejil t’anikeb’ li komoneb’ sa’ jun ch’uut chi chaab’il kristiaan.
A’an jun k’utb’il eetalil li rajlal na’uxman chalen chaq xtiklajik rik’ineb’ li tenamit, li kok’ ch’uut aj paab’anel, ut rik’ineb’ ajwi’ li junkab’al.
Rik’in xtz’ilb’al rix li k’utb’il eetalil a’an, naru naqil chan raj ru taqakoleb’ rix ut taqanimob’resiheb’ li eek’ahom re rahok sa’ li qajunkab’al.A’an a’in li reetalil li t’ane’k li ki’ok chi uxmank chirix xnumik 200 chihab’ re wank sa’ li tuqtuukilal tz’aqal re ru naxk’am li evangelio:Ki’ok li q’etq’etil sa’ xch’ooleb’.Ke’xkanab’ xwotzb’al li wan reheb’ chirib’ileb’ rib’.Ke’ok chirilb’aleb’ rib’ sa’ tastookil jachal chi taqenaq malaj chi kub’enaq chirib’ileb’ rib’.Ki’ok chi lajk lix paab’aaleb’ chirix li Jesukristo.Ki’ok li xik’ ilok.Ke’ok chixb’aanunkil li jar paay chi maak.Eb’ li na’b’ej yuwa’b’ej li wankeb’ xna’leb’ te’xk’e reetaleb’ li na’leb’ a’in naq neke’ok sa’ xjunkab’aleb’.
Yaal ajwi’ naq yooq xk’a’uxleb’ chirix a’an.
A’b’an, te’xnaw naq li natikib’ank re a’in, a’an lix wankil laj Satanas li naxyal xq’e chixk’amb’al xb’eheb’ li chaab’il kristiaan sa’ xb’ehil li maak, ut chi jo’kan nasach lix wankil li Santil Musiq’ej chiruheb’.
Jo’kan ut, li na’b’ej malaj yuwa’b’ej li wan xna’leb’ tixk’e reetal naq wan chaab’ilal sa’ xk’amb’al xb’e li junjunq chi kok’al, jo’ ajwi’ xjunes rib’, chixk’ulub’ankil chi tz’aqal lix b’oqom li Qaawa’ re chalk rik’in a’an.Maare naru xtawb’al b’ayaq li chaab’ilal rik’in xyeeb’al re jun ch’ina al naq tixjal xch’ool, qayehaq, chirix li q’etq’etil.
Maare naru xyalb’al xq’unb’esinkileb’ xch’ool li kok’al chixwotzb’al chi anchaleb’ chik xch’ool li k’a’ru wan reheb’.
Maare naru xpatz’b’al reheb’ naq te’xkanab’ xk’oxlankil naq chaab’ileb’ wi’chik chiru anihaq chik sa’ li junkab’al.
Toja’ ut naq natawman li eetalil li ch’olob’anb’il chi jo’ka’in: “Ki’ok chi lajk lix paab’aaleb’ chirix li Jesukristo.”A’an li laaw re xb’eresinkil laa junkab’al chi taqe’k toj sa’ li musiq’ejil wanjik nakawaj choq’ reheb’ a’an—ut naq tatwanq laa’at aran rik’ineb’.
Naq nakatenq’aheb’ chi k’iik sa’ xpaab’aaleb’ naq li Jesukristo a’an aj Tojol rixeb’ ut naxraheb’, te’reek’a rajomeb’ xch’ool chixjalb’aleb’ xk’a’uxl.
Naq te’xb’aanu a’an, li tuulanil taa’ok chirisinkil li q’etq’etil.
Naq te’ok chireek’ankil li k’a’ru k’eeb’il reheb’ xb’aan li Qaawa’, te’wanq xch’ool chi wotzok chi anchaleb’ chik xch’ool.
Taaka’ch’ino’q li wech’ij-ib’ re xtawb’al wankilal malaj nimaak-u.
Li xik’ ilok taa’isiiq xb’aan li rahok.
Ut sa’ xraqik, jo’ ki’uxman rik’ineb’ li tenamit li jalb’ileb’ xch’ool xb’aan li rey aj Benjamin, li ajom re xb’aanunkil li us tixkawob’resiheb’ chiru li aaleek re maakob’k.
Eb’ lix tenamit li rey aj Benjamin ke’xch’olob’ xyaalal naq “maak’a’eb’ chik li rajomeb’ re xb’aanunkil li maa’usilal.”3Jo’kan naq xnimob’resinkil li paab’aal chirix li Jesukristo, a’an lix tiklajik xb’alq’usinkil ru li musiq’ejil t’ane’k sa’ laa junkab’al ut sa’ laa wochoch.
Li paab’aal jo’ a’an mas wi’chik naq tixk’am chaq li jalb’a-k’a’uxlej chiru naq taajultika aatin chirix li junjunq reetalil li musiq’ejil t’ane’k.Li k’amok b’e jwal chaab’il taab’aanu, a’an rik’in laa b’aanuhom.
Eb’ li komon sa’ laa junkab’al tento tate’ril chi k’iik sa’ laa paab’aal laa’at chirix li Jesukristo ut lix evangelio.
Toje’ chaq xk’eeman aawe jun nimla tenq’.
Osob’tesinb’ileb’ li na’b’ej yuwa’b’ej sa’ li Iglees rik’in jun musiq’anb’il k’anjeleb’aal re tzolok choq’ reheb’ li junkab’al ut li komon.
Naq nakawoksi, taanimob’resi laa paab’aal ut lix paab’aaleb’ laa kok’al chirix li Qaawa’ Jesukristo.Xnimob’resinkil li paab’aalLaa paab’aal chirix li Kolonel xniman naq xataaqe lix tz’aam li Awa’b’ej Russell M. Nelson naq taawil wi’chik ru lix Hu laj Mormon.
Xajuch’eb’ li raqal aatin ut li aatin li neke’aatinak chirix li Kolonel.
Xniman laa paab’aal chirix li Jesukristo.
Jo’ jun ak’il q’een, li paab’aal chirix li Jesukristo taachaqiq wi ink’a’ yalb’ilaq aaq’e chi k’oxlak ut chi tijok re xnimob’resinkil.Maare ink’a’ tate’xtaaqe anajwan chixjunileb’ li komon sa’ laa junkab’al sa’ xnimob’resinkil li paab’aal.
A’b’an, chik’ojob’aaq aach’ool rik’in li k’a’ru kixk’ul laj Alma li alalb’ej.
Sa’ li rahilal kiwan wi’ rik’in naq kiraj ru li jalb’a-k’a’uxlej ut xkuyb’al lix maak, kijultiko’ re lix paab’aal lix yuwa’ chirix li Jesukristo.
Naru naq taajultiko’q reheb’ laa kok’al laa paab’aal laa’at chirix li Kolonel sa’ jun hoonal naq q’axal te’raj ru li jalb’a-k’a’uxlej.
Laj Alma kixye chirix li hoonal a’an:“Ut naq yotʼbʼilin chi joʼkan xbʼaan rahilal, naq tawasinbʼilin xbʼaan xjultikankil xkʼihal inmaak, kʼe reetal, kikʼulman naq kijultikoʼ ajwiʼ we rabʼinkil chaq inyuwaʼ chi aatinak joʼ profeet chiruhebʼ li tenamit chirix xkʼulunik jun li Jesukristo, jun Ralal li Dios, re xtojbʼal rix lix maak li ruchichʼochʼ.“Anajwan, naq kixchap inkʼaʼuxl li naʼlebʼ aʼin, kinjap we saʼ inchʼool: At Jesus, Ralal li Dios, chawuxtaana wu, li wankin saʼ xkʼahil li yotʼeʼk, ut sutsuukin xbʼaan lix bʼakʼlebʼ chʼiichʼ li kamk li junelik taawanq.“Ut anajwan, kʼe reetal, naq kinkʼoxla aʼin, inkʼaʼ chik kijultikoʼ we inrahil; relik chi yaal, moko tawasinbʼilin ta chik xbʼan xjultikankil inmaak.”4Li tijok rik’in rahokRochb’een xk’utb’al chan ru xnimob’resinkil li paab’aal, naru naq aajelaq ru li tijok jo’ junkab’al re taawanq laa wochoch choq’ loq’laj na’ajej.
Chi kok’ aj xsa’, nasik’man ru jun ajwi’ li komon re wank choq’ aj aatinanel re tijok chirix li junkab’al.
Naq chi ch’olch’o yeeb’il li tij chiru li Dios choq’ reheb’ li ani wiq’wookeb’ ut neke’ab’in re, naniman li paab’aal rik’ineb’ chixjunileb’.
Neke’ru chireek’ankil li rahok choq’ re li qaChoxahil Yuwa’ ut choq’ re li Kolonel.
Ut naq li ani natijok naxpatz’ xk’ab’a’eb’ li ani wiq’wookeb’ sa’ li ch’uut a’an li neke’raj ru tenq’aak, chixjunileb’ neke’ru chireek’ankil li rahok chirib’ileb’ rib’ sa’ li junkab’al.Us ta naq moko wankeb’ ta chixjunileb’ li komon re li junkab’al sa’ junaj chi ochoch, li tijok toj naru tixkawob’resi lix b’ak’leb’ li rahok.
Naru taapuktesiiq xwankil li tijok jo’ junkab’al chiru chixjunil li ruchich’och’.
Naab’al sut xintzol naq junaq komon sa’ lin junkab’al li najt wan yoo chi tijok chirix k’a’ruhaq sa’ tz’aqal li hoonal naq yookin ajwi’ laa’in chi tijok chirix a’an.
Choq’ we, li najter yehom “Li junkab’al li wotz natijok, wotz nakanaak” taaruuq raj taajalmanq re xyeeb’al “Li junkab’al li wotz natijok, wotz wankeb’, us ta naq najt xyanqeb’.”Xk’utb’al li jalb’a-k’a’uxlej sa’ junpaatRik’in naq maajun qe tz’aqal re ru ut sa’ junpaat naru taarahob’tesiiq qach’ool, li junkab’al ka’ajwi’ naru taawanq choq’ loq’laj na’ajej wi naqajal qak’a’uxl sa’ junpaat ut chi anchal qach’ool.
Eb’ li na’b’ej yuwa’b’ej naru te’xk’ut li na’leb’ a’in.
Tento naq sa’ junpaat ut chi anchal qach’ool taqajal qak’a’uxl chirixeb’ li kawil aatin ut li yib’ aj k’oxlahom.
Yal rik’in xyeeb’al “Chakuy inmaak” naru te’k’iraaq li toch’olal ut te’b’oqe’q lix kuyb’al li maak ut li rahok.Li profeet aj Jose Smith kixk’ut a’in naq kisak’e’ ut naq kirahob’tesiik xb’aaneb’ li junxil ke’wan jo’ ramiiw, ut naq kiwan ajwi’ li wech’ok-ib’ sa’ xjunkab’al.
A’an kixkuy xmaakeb’ sa’ junpaat, us ta kixnaw naq li xik’ ke’ilok re maare te’xsik’ xrahob’tesinkil wi’chik.
A’an kixpatz’ naq taakuye’q xmaak a’an, ut kixkuy xmaakeb’ jalan chi anchal xch’ool.5Xk’uulankil jun musiq’ej re misioneerilEb’ li ralal laj Mosiah ke’xk’e xch’ooleb’ chixwotzb’al li evangelio rik’in chixjunileb’.
Li ajom a’in kichal xb’aan li ke’xnumsi xjuneseb’ rik’in li jalb’a-k’a’uxlej.
Ink’a’ te’ruuq chixkuyb’al li k’oxlahom naq taarahob’tesiiq ani junaq chi winq xb’aan lix maak, jo’ chanru naq ke’rahob’tesiik a’an.
Jo’kan naq chiru xnumik k’iila chihab’ ke’xnumsi li tz’eqtaanak, li ch’a’ajkilal, ut li k’a’ru xiwxiw re xwotzb’al lix evangelio li Jesukristo rik’ineb’ li xik’ ke’ilok reheb’.
Sa’ xb’aanunkil a’an, ke’xtaw xsahileb’ xch’ool rik’ineb’ li ani ke’xjal xk’a’uxl ut ke’xyal xsahil li kuyuk maak rik’in lix tojb’al rix li maak xb’aan li Jesukristo.Taanimanq li rajom xch’ooleb’ li komon sa’ li qajunkab’al chixwotzb’al li evangelio naq neke’reek’a li sahil ch’oolejil li nachal rik’in li kuyuk maak.
Naru taa’uxq a’an rik’in rak’ob’resinkil lix sumwankeb’ naq neke’xk’ul li loq’laj wa’ak.
Li musiq’ej re li misioneeril taanimanq sa’ li qochoch naq eb’ li kok’al ut li na’b’ej yuwa’b’ej neke’reek’a li sahil ch’oolejil li nachal rik’in li kuyuk maak sa’ li k’anjel re li loq’laj wa’ak.
Rik’in li oxloq’ neke’xk’ut, eb’ li na’b’ej yuwa’b’ej jo’eb’ ajwi’ li kok’al naru te’xtenq’a rib’ chirib’ileb’ rib’ chireek’ankil li sahil ch’oolejil a’an.
Nim xwankil li sahil ch’oolejil a’an sa’ xk’uub’ankil li qochoch jo’ jun li CCM.
Maare ink’a’ te’xik sa’ mision chixjunileb’, a’b’an chixjunileb’ te’reek’a li rajom xch’ooleb’ chixwotzb’al li evangelio, li xk’eheb’ chireek’a xkuyb’al lix maakeb’ ut li tuqtuukilal.
Ut maak’a’ naxye ma wanko sa’ mision anajwan malaj ink’a’, chiqajunilo naru taqeek’a li sahil ch’oolejil li nachal rik’in xwotzb’al li evangelio reheb’ li qas qiitz’in.Rula’aninkil li santil ochochChoq’ reheb’ li na’b’ej yuwa’b’ej jo’eb’ ajwi’ li kok’al, li santil ochoch a’an li na’ajej q’axal chaab’il re xk’ulb’al qanawom chirix ut qarahom choq’ reheb’ choxahil na’ajej.
Yaal ut a’an naq toj ka’ch’ineb’ li kok’al.
Neke’yo’la li kok’al rik’in lix Saqen li Kristo.
Jun k’uula’al ajwi’ naru reek’ankil naq loq’ jun li santil ochoch.
Rik’in naq eb’ li na’b’ej yuwa’b’ej neke’xraheb’ lix kok’al, li santil ochoch nareetali choq’ reheb’ li yo’onihom naq te’wanq rik’ineb’ lix kok’al re xraab’aleb’ sa’ lix junelikil junkab’al—chi junelik q’e kutan.Junjunqeb’ eere wan xjalam-uucheb’ li santil ochoch sa’ lee rochoch.
Rik’in naq yookeb’ chi kab’lamank li santil ochoch chiru li ruchich’och’, naru naq naab’aleb’ li na’b’ej yuwa’b’ej neke’ru chirula’aninkil xch’och’ileb’ li santil ochoch rochb’eeneb’ lix junkab’al.
Wankeb’ junjunq chik li neke’ru chi tz’aqonk sa’ li k’anjel re rilb’al xsa’ li santil ochoch naq neke’kab’laman li ak’ santil ochoch.
Eb’ li na’b’ej yuwa’b’ej naru te’xpatz’ reheb’ li kok’al k’a’ru neke’reek’a naq nach’ wankeb’ rik’in malaj chi sa’ li santil ochoch.Li junjunq na’b’ej yuwa’b’ej naru tixwotz xnawom xch’ool chirix xninqaleb’ ru li santil ochoch sa’ xyu’am.
Li Awa’b’ej Ezra Taft Benson, li kixraheb’ li santil ochoch, rajlal ki’aatinak chirix rilb’al lix na’ naq yoo chixji’b’al lix t’ikr re li santil ochoch.6 Ki’aatinak chirix li jultik re sa’ lix ch’ajomil naq kiril lix junkab’al chi elk chaq sa’ kab’l re xik sa’ li santil ochoch.Naq kiwan choq’ Awa’b’ej re li Iglees, wan jun kutan rajlal xamaan naq xko’o sa’ li santil ochoch.
Junelik kixb’aanu li k’anjel re li santil ochoch choq’ re jun lix xe’toonal.
Kitzole’ xb’aanunkil a’an xb’aaneb’ lix na’ xyuwa’.Lix nawom inch’oolTaataw xnimal lix sahil aach’ool naq nakayal aaq’e chixk’uub’ankil laa wochoch choq’ jun na’ajej re paab’aal chirix li Qaawa’ Jesukristo ut jun na’ajej nujenaq rik’in rahok, li tz’aqal rahok narahok wi’ li Kristo.
Lix k’ojob’ankil wi’chik li evangelio kitikla rik’in jun tuulanil patz’om li kitz’ile’ rix sa’ jun tuulanil ochoch, ut naru na’ux a’an sa’ li junjunq qochoch naq rajlal naqasik’ xxaqab’ankileb’ ut xyu’aminkileb’ li na’leb’ re li evangelio aran.
Chalen chaq insaajilal, a’an a’in lin yo’onihom ut li rajom inch’ool q’axal nim.
Chejunilex eerilom jun ochoch jo’ a’an.
Naab’al eere, rik’in lix tenq’ li Qaawa’, ak eek’uub’ahom jun li ochoch jo’ a’an.Wankeb’ li neke’xyal xq’e chi anchaleb’ xch’ool chixk’ulb’al li osob’tesink a’an, a’b’an maji’ k’eeb’il reheb’.
Li ninye eere, a’an li kiyehe’ we junxil xb’aan jun komon sa’ lix Molameb’ li Kab’laju chi Apostol.
Kinye re naq xb’aan li ke’xsik’ ru xb’aanunkil junjunqeb’ li komon sa’ lin junkab’al, nawiib’an inch’ool chirix naq tooruuq chi wank sa’ junajil sa’ li ruchich’och’ toj chalel.
Jo’ naru najultiko’ we, a’an kixye, “Maawa’ a’an li ch’a’ajkilal taaxik raj wi’ laa k’a’uxl.
Ka’ajwi’ tento tatwanq chi k’ulub’ej re xk’ulb’al li taqenaqil loq’al, ut k’a’jo’aq wi’chik xchaab’ilal lix wanjik laa junkab’al chiru li naru taak’oxla.”Ninxk’oxla naq a’an tixyeechi’i ajwi’ li sahil yo’onihom a’an re li junjunq qe li xb’aanuhom chixjunil naru chiru re taawanq xk’ulub’il ut xk’ulub’ileb’ li komon sa’ lix junkab’al re xk’ulb’al li junelikil yu’am.
Ninnaw naq lix k’uub’anb’il na’leb’ li qaChoxahil Yuwa’, a’an jun k’uub’anb’il na’leb’ re sahil ch’oolejil.
Ninch’olob’ xyaalal naq lix k’uub’anb’il na’leb’ naxk’e qawankil chiqajunjunqal li xqab’aanu chixjunil naru chiqu re tootz’ape’q sa’ junajil rik’in li qajunkab’al chi junelik.Ninnaw naq eb’ li laaw re li tijonelil li ke’k’ojob’aak wi’chik rik’in laj Jose Smith xe’q’axtesiman chi tz’aqal re li Awa’b’ej Russell M. Nelson.
Xb’aaneb’ li laaw a’an naq naru te’tz’ape’q sa’ junajil li junkab’al anajwan.
Ninnaw naq li qaChoxahil Yuwa’ nokoxra, li musiq’ejil ralal xk’ajol, rik’in li rahok tz’aqal re ru.
Ninnaw naq xb’aan lix tojb’al rix li maak kixb’aanu li Jesukristo, naru taqajal qak’a’uxl, naru toosantob’resiiq, ut naru taqak’ul qak’ulub’ re wanq sa’ jun junkab’al aj rahonel chi junelik q’e kutan rik’in li qaChoxahil Yuwa’ ut li Jesukristo, lix Raarookil Alal.
Ninch’olob’ xyaalal a’an sa’ xk’ab’a’ li Jesukristo, amen.
Sa’ li po abril xnume’ kiwan inhoonal re rosob’tesinkil li Santil Ochoch re Kinshasa, sa’ li República Democrática del Congo.1 Li aatin moko naru ta naxch’olob’ li sahil ch’oolejil ke’reek’a laj tiikil paab’anel aj congoleño ut li kiweek’a laa’in naq kiqil chi osob’tesiik jun santil ochoch sa’ lix tenamiteb’.Li ani neke’ok sa’ li Santil Ochoch re Kinshasa neke’ril jun jalam-uuch k’ab’a’inb’il Cascadas del Congo.2 A’an naxjultika reheb’ li neke’ok sa’ li santil ochoch lix teneb’ankil rib’eb’ li ink’a’ natoqe’ li na’ajman ru re chapok-ib’ rik’in li Jesukristo ut re xtaaqenkil li xb’ehil li sumwank re lix k’uub’anb’il na’leb’ li qaChoxahil Yuwa’.
Li xt’anikeb’ li ha’ k’utb’esinb’ileb’ sa’ li jalam-uuch a’an neke’reetali jun xb’aanuhomeb’ li xb’eenil kristiaan ke’wan choq’ aj Kristiano aran Congo numenaq jun cient chihab’ chaq.Rub’elaj xjalajik xch’ooleb’, neke’xloq’oni chaq li pak’b’il dios, xb’aan naq neke’xpaab’ naq eb’ li k’a’aq re ru a’an wankeb’ xwankilal.3 Chirix naq ke’xjal xch’ool, naab’aleb’ ke’b’eek toj b’ar wi’ wan jun reheb’ li k’iila xt’anikeb’ li ha’ wankeb’ aran Congo, jo’ li xt’anik li ha’ re Zongo.4 Ke’xkuteb’ chaq aran li pak’b’il dios neke’xloq’oni ru jo’ jun eetalil chiru li Dios ut chiruheb’ li ras riitz’in naq yookeb’ chixtz’eqtaanankil lix junxil b’aanuhomeb’ ut neke’xk’ulub’a li ak’ paab’aal chirix li Jesukristo.
Rik’in rajomeb’ xch’ool ink’a’ ke’xk’uteb’ chaq lix pak’b’il dios sa’eb’ li ha’ moko chameb’ ta, ke’xkuteb’ b’an chaq sa’eb’ li chamal ha’ rub’el jun nimla xt’anik li ha’, b’ar wi’ ink’a’ chik naru te’xtaweb’.
Eb’ li b’aanuhom a’an ke’xk’utb’esi xtiklajik jun ak’ teneb’ank-ib’ rik’in li Jesukristo li ink’a’ natoqe’.Eb’ li kristiaan sa’ jalan chik na’ajej ut jalan jalanq xchihab’eb’ ke’xk’ut xteneb’ankil rib’eb’ rik’in li Jesukristo chi jo’kan ajwi’.5 Eb’ li kristiaan sa’ lix Hu laj Mormon nawb’ileb’ ru jo’ laj Anti-Nefi-Lehi “li ke’kanab’ank re li k’anjeleb’aal re xpo’jikeb’ xch’ool” ut ke’xmuqeb’ “sa’ xchamal li ch’och’ ” jo’ “xch’olob’ankil xyaalal chiru li Dios … naq maajo’q’e chik te’roksi lix k’anjeleb’aal re pleet.”6 Naq ke’xb’aanu a’an, ke’xyeechi’i xtaaqenkil lix k’utum li Dios ut ink’a’ te’xjal xk’a’uxl chirix lix teneb’ankileb’ rib’.
Li b’aanuhom a’an, kiwan choq’ xtiklajik li wank “chi jalb’il ch’oolej choq’ re li Qaawa’ ” ut maajoq’e chik te’xjalb’ehi rib’.7Li wank “chi jalb’il ch’oolej choq’ re li Qaawa’ ” naraj naxye xjalb’al xb’e jun b’aanuhom, yoob’anb’il xb’aan jun najter paab’aal, ut nume’k sa’ jun li b’e ak’ k’ojob’anb’il sa’ xb’een li paab’aal chirix lix k’uub’anb’il na’leb’ li qaChoxahil Yuwa’ ut chirix li Jesukristo ut lix tojb’al rix li maak kixb’aanu.
Li jalaak a’an moko ka’ajwi’ ta xk’ulub’ankil lix k’utum.
Naxk’ut chiqu aniho laa’o, naxchaab’ilob’resi lix tawb’al ru li yu’am, ut nak’amok sa’ jun tiikil paab’ank chiru li Dios.
Li ratawom li junjunq li naxka’pak’ali li wank chi chapb’il rib’ rik’in li Kolonel ut re xtaaqenkileb’ xb’ehil li sumwank neke’jale’ ru rik’in jun kawil ch’oolej re xk’ulub’ankil li rajom li qaChoxahili Yuwa’.Li jalok ch’oolej choq’ re li Qaawa’ natikla rik’in jun teneb’ank-ib’ rik’in li Dios li ink’a’ natoqe’, re naq moqon li teneb’ank-ib’ a’an nawulak choq’ xcha’al li qayu’am.
Xch’ikb’al sa’ qach’ool li teneb’ank-ib’ a’an, a’an jun yalok-q’e chiru li yu’amej ut naraj kuyum ut jalok k’a’uxlej rajlal.
Rik’in xnumik li hoonal, li teneb’ank-ib’ a’in naxjal aniho laa’o, naxch’ik rib’ sa’ qaam, ut junelik wan sa’ qayu’am.
Jo’ naq maajun wa nasach sa’ qach’ool li qak’ab’a’, maak’a’ na’ajman re k’a’ chik ru naqak’oxla, maajun wa nasach sa’ qach’ool li teneb’ank-ib’ chapb’il chiru li qaam.8Li Dios nokoxb’oq chixkanab’ankileb’ chiqix li qajunxil b’aanuhom ut xtikib’ankil jun chik ak’ yu’am rik’in li Kristo.
Nak’ulman a’in naq naqanimob’resi li qapaab’aal chirix li Jesukristo, li natikla naq naqab’i lix nawomeb’ xch’ool li wankeb’ xpaab’aal.9 Toj aran, li paab’aal naniman naq naqab’aanu li k’a’ru nakab’lank re li paab’aal chirix a’an.10Anajwan ut, us raj wi naqanumsi ta raj chi nim li paab’aal jo’ numsinb’il li jolomb’ej malaj li ojb’.
Jo’kan ut, jun li ch’ina “musiq’ejil at’ismak” tixkab’la raj xpaab’aaleb’ li kristiaan.
A’b’an moko jo’kan ta nak’anjelak a’an.
Li paab’aal nak’i ka’ajwi’ naq li kristiaan nak’anjelak rik’in paab’aal.
Kok’ aj xsa’, eek’asinb’ileb’ li b’aanuhom a’in xb’aan jun li b’oqok k’eeb’il xb’aan anihaw, a’b’an ink’a’ naru “taqanimob’resi” xpaab’aal anihaq chik malaj xkanab’ankil qib’ chiru anihaq re xnimob’resinkil li qe laa’o.
Re naq li qapaab’aal taak’iiq, tento te’qasik’ ru li k’a’ru neke’kab’lank re li paab’aal, jo’ li tijok, xtzolb’aleb’ li loq’laj hu, tz’aqonk sa’ li loq’laj wa’ak, xpaab’ankileb’ li taqlahom, ut k’anjelak chiruheb’ li qas qiitz’in.Naq li qapaab’aal chirix li Jesukristo nak’i, li Dios nokoxb’oq chi yeechi’ink rik’in a’an.
Eb’ li sumwank a’in, jo’ nawb’ileb’ ru li yeechi’ihom, neke’xk’utb’esi lix jalajik qach’ool.
Eb’ li sumwank neke’xk’uub’ ajwi’ jun kawil k’ojlajik choq’ re li k’iik sa’ musiq’ej.
Naq naqasik’ ru xkub’sinkil qaha’, noko’ok chixk’amb’al sa’ qab’een lix k’ab’a’ li Jesukristo11 ut naqasik’ ru wank jo’ a’an.
Naqayeechi’i wank jo’ chanru a’an ut k’iik jo’ a’an.Eb’ li sumwank a’an nokohe’xchap rik’in li Kolonel, ut nokohe’xtiiksi chiru li b’e li nak’amok sa’ li qachoxahil ochoch.
Lix wankileb’ li sumwank nokohe’xtenq’a chixk’uulankil lix nimla jalaak sa’ qach’ool, chixkawob’resinkil lix jalajik qach’ool rik’in li Qaawa’, ut chixk’ulb’al xjalam-uuch li Kristo sa’ xnaq’ qu.12 A’b’an eb’ li sumwank neke’b’aanuman chi wiib’ rix ch’oolej maak’a’ neke’xyeechi’i qe.13 Maare too’aaleeq chi sachk, chixkutb’al li qajunxil b’aanuhom sa’eb’ li ha’ moko cham ta, malj xmuqb’aleb’ li k’anjeleb’aal re xpo’jik li qach’ool yal rik’in b’ab’ay li ch’och’.
Li wank chi moko k’eek’o ta qach’ool rik’ineb’ li qasumwank, moko tixte ta li okeb’aal sa’ lix wankilal aj santob’resinel li qaChoxahil Yuwa’ ut li Jesukristo.Lix teneb’ankil qib’ re xpaab’ankileb’ li qasumwank ink’a’ chapchooq rik’ineb’ li k’a’ru neke’qanumsi sa’ li qayu’am chi moko te’jalaaq xb’aaneb’ a’an.
Li xyalb’al qaq’e sa’ li k’a’ru re li Dios tento naq chanchanaq li roq li nima’ Congo li nanume’ chixk’atq li Santil Ochoch re Kinshasa.
Li nima’ a’an, jalan b’ayaq chiruheb’ xkomon chik li nima’ sa’ li ruchich’och’ xb’aan naq wan li roq chixjunil li chihab’,14 ut naxhoy haye’ 41.4 millon litro chi ha’ rajlal jun k’asal sa’ li palaw Atlantico.Li Kolonel kixb’oqeb’ lix tzolom chi wank chi k’ulub’ej ut chi naq ink’a’ te’eek’asiiq.
A’an kixye: “Jo’kan ut, kanab’omaq a’in sa’ lee ch’ool, naq teeb’aanu li k’a’ru tink’ut ut li k’a’ru tintaqla.”15 Li “xkanab’ankil sa’ qach’ool” xpaab’ankileb’ li qasumwank natenq’an chixtz’aqob’resinkil ruheb’ lix yeechi’ihom li Dios re naq naru taqak’ul li sahil ch’oolejil li nakana.16Naab’aleb’ laj tiikil Santil Paab’anel sa’ Roso’jikeb’ li Kutan neke’xk’ut naq “xe’xkanab’ sa’ xch’ool” xpaab’ankileb’ lix sumwank rik’in li Dios ut xe’jala chi junelik.
Texwaatina chirix oxib’ reheb’ li kristiaan a’an: li Hermano Mucioko Banza, li Hermana Régine Banza, ut li Hermano Nkitabungi Mbuyi.Sa’ 1977, eb’ laj Banza wankeb’ rochoch aran Kinshasa, Zaire, li tenamit nawb’il ru anajwan jo’ li República Democrática del Congo.
Jwal oxloq’inb’ileb’ xb’aaneb’ li komon rech aj paab’aneleb’ aj Protestante.
Xb’aan lix seeb’aleb’, li iglees kixk’uub’ naq li saaj junkab’al a’in taaxik aran Suiza re tzolok ut kixk’e jun li tenq’ re te’tzoloq sa’ jun nimla tzoleb’aal aran.Naq wan chaq aran Ginebra, sa’ li b’e nanume’ wi’ naq naxik chi tzolok, li Hermano Banza rajlal kiril jun li ch’ina kapiiy re jun li iglees nak’ab’a’iman “Lix Iglees li Jesukristo reheb’ laj Santil Paab’anel sa’ Roso’jikeb’ li Kutan.” Ut naxpatz’ rib’, “Ma wankeb’ lix santil aj paab’anel li Jesukristo anajwan, sa’ roso’jikeb’ li kutan?” Rik’in xnumik li hoonal, kixye naq taaxik chirilb’al.Li Hermano ut li Hermana Banza ke’k’ule chi chaab’il sa’ li uq’ej.
Eb’ a’an ke’patz’ok chirix chan ru li Dios, jo’, “Wi li Dios a’an jun musiq’ej, jo’ li iq’, chan ru naq kooyo’obtesiik jo’ lix jalam-uuch a’an?
Chan raj ru naq nachunla sa’ jun li k’ojarib’aal?” Maajun sut ke’xk’ul jun chaab’il xsumenkil li patz’om a’an toj reetal naq eb’ li misioneer ke’xch’olob’ li tzol’leb’ k’ojob’anb’il wi’chik sa’ jun ch’ina k’utuk.
Naq eb’ li misioneer ke’el, eb’ laj Banza ke’xka’ya rib’ ut ke’xye: “Ma ink’a’ ta b’i’ yaal li xqab’i?” Ke’ok chi xik sa’ li iglees ut chi ch’utlaak rik’ineb’ li misioneer.
Ke’xnaw naq xkub’sinkileb’ xha’ sa’ lix Iglees li Jesukristo li k’ojob’anb’il wi’chik tixjal xyu’ameb’.
Taa’isiiq lix tenq’ re tzolok, te’iisq lix hu re tzolok sa’ li tenamit a’an, ut taateneb’aaq sa’ xb’eeneb’ a’an ut lix kok’aleb’ chi elk chaq aran Suiza.
Ke’xsik’ ru kub’siik xha’eb’ ut k’ojob’aak sa’ octubre re 1979.Wiib’ xamaan chik chirix naq ke’kub’e xha’, li Hermano ut li Hermana Banza ke’q’aj aran Kinshasa jo’ xb’een ut xkab’ komon re li Iglees sa’ lix tenamiteb’.
Eb’ li komon re li uq’ej aran Ginebra ke’aatinak rik’ineb’ junelik ut ke’xtenq’aheb’ chiraatinankileb’ laj jolominel re li Iglees.
Ke’waklesiik xch’ool chiroyb’eninkil chi tiikeb’ xpaab’aal li hoonal yeechi’inb’il xb’aan li Dios naq tixk’ojob’ lix Iglees aran Zaire.Sa’ ajwi’ li hoonal a’an, li Hermano Mbuyi aj Zaire wan chaq chi tzolok aran Bélgica.
Kikub’e xha’ sa’ 1980 sa’ li teep Bruselas.
B’ab’ay chik chirix a’an, kik’anjelak chaq sa’ jun mision aran Inglaterra.
Ut li Dios kixk’anjelaheb’ li sachb’a-ch’oolej.
Li Hermano Mbuyi kiq’aj aran Zaire jo’ roxil li komon re li Iglees sa’ lix tenamit.
Rik’in lix liceens li xna’ xyuwa’, li ch’utam re li Iglees ke’b’aanuman sa’ rochoch lix junkab’al.
Sa’ febrero re 1986, kipatz’man chiruheb’ laj jolominel tenamit naq li Iglees taak’ulub’amanq sa’ li tenamit a’an.
Ki’ajman ru xjuch’eb’ oxib’ li kristiaan aj Zaire.
Li oxib’ chi kristiaan ke’xk’e xjuch’ sa’ li patz’ok a’an, a’aneb’ li Hermano Banza, li Hermana Banza, ut li Hermano Mbuyi.Eb’ li tiikil komon a’an ke’xk’e reetal li yaal naq ke’rab’i ut naq ke’ok sa’ li sumwank re li kub’iha’ ke’chape’ rik’in li Kolonel.
Eb’ a’an, sa’ jaljookil ru aatin, ke’xkut lix junxil b’aanuhomeb’ sa’ jun nimla xt’anik li ha’ chi maak’a’ chik rajomeb’ re xtawb’aleb’ wi’chik.
Li b’e re sumwank maajun wa naq ink’a’ ch’a’aj.
Li poqlenk-ib’ sa’ li tenamit, ut lix paaltil rab’inkileb’ laj jolominel re li Iglees, ut eb’ li ch’a’ajkilal neke’xk’am chaq xk’uub’ankil jun li ch’uut choq’ reheb’ laj santil paab’aanel maare kixt’aneb’ raj li kristiaan q’uneb’ xmetz’ew chi paab’ank.
A’b’an li Hermano ut Hermana Banza ut li Hermano Mbuyi ke’kana chi tiikeb’ chi paab’ank.
Ke’wulak sa’ li rosob’tesinkil li Santil Ochoch re Kinshasa, lajeeb’ xka’k’aal chihab’ chik chirix naq ke’xk’e xjuch’ sa’ li patz’ok re naq kik’ulub’aman li Iglees aran Zaire.Wankeb’ laj Banza arin qik’in sa’ li ch’utamil kab’l anajwan.
Rochb’eeneb’ wankeb’ li ralal, laj Junior ut laj Phil, ut eb’ li ralib’, xAnnie ut xYouyou.
Sa’ 1986, laj Junior ut laj Phil a’aneb’ li wiib’ chi kristiaan xb’een ke’kub’e xha’ sa’ li Iglees aran Zaire.
Li Hermano Mbuyi yoo chirilb’al li ch’utub’aj-ib’ aran Kinshasa rochb’een li rixaqil, xMaguy, ut oob’eb’ lix kok’al.Eb’ aj pahol b’e a’an neke’xtaw ru lix yaalalileb’ li sumwank li kik’amok reheb’ “chixnawb’al chirix lix Dios, choq’ re xkolb’aleb’ li raam.”17Chan ru naqachap qib’ rik’in li Kolonel ut nokowan chi tiik chi paab’ank jo’eb’ a’an ut naab’al mil chik laj santil paab’anel aj congoleño ke’taaqenk reheb’ jo’eb’ ajwi’ k’iila millon chik chiru li ruchich’och’?
Li Kolonel kixk’ut chiqu chan ru.
Rajlal xamaan naqakʼul li loqʼlaj waʼak ut noko’ok sa’ sumwank rikʼin li qaChoxahil Yuwaʼ.
Naqayeechi’i naq taqajayali li qawanjik rik’in li Kolonel rik’in xyeechi’inkil li rajom qach’ool chixk’ulb’al lix k’ab’a’ sa’ qab’een, ut chixjultikankil junelik ut chixpaab’ankileb’ lix taqlahom.18 Naq naqakawresi qib’ chi ch’olch’o ru ut naq noko’ok sa’eb’ li sumwank a’in rajlal xamaan chi k’ulub’ej, naqachap qib’ chi kaw rik’in li Kolonel, nokoxtenq’a chixch’ikb’al li qateneb’ankil sa’ li qach’ool,19 ut nokoxtiikisi chi kaw chiru xb’ehil li sumwank.Nekexinb’oq chixteneb’ankil eerib’ sa’ li k’anjel re li tzolomil chiru chixjunil li yu’am.
B’aanuhomaqeb’ ut paab’omaqeb’ li sumwank.
Kutumaq lee junxil b’aanuhom sa’ jun li cham ut kaw roq xt’anik li ha’.
Muqumaq chi tz’aqal li k’anjeleb’aal re xpo’jik lee ch’ool chi ink’a’ chik te’k’utunq b’ayaq.
Sa’ xk’ab’a’ lix tojb’al rix li maak kixb’aanu li Jesukristo, xb’aanunkileb’ li sumwank re xpaab’ankileb’ chi anchal eech’ool taarosob’tesi lee yu’am chi junelik.
Texwulaq wi’chik chi us jo’ li Kolonel naq teejultika, naq teetaaqe, ut naq teera chi junelik.
Ninch’olob’ xyaalal naq a’an li kawil k’ojleb’aal.
Junelik naxb’aanu li naxyeechi’i.
Sa’ xk’ab’a’ li Jesukristo, amen.
Yoo chi uxk xsumenkil lix tij li Elder Maynes li xk’e sa’ li xb’een ch’utam re li jolomil ch’utub’aj-ib’ a’in.
Ak xoomusiq’aak xb’aaneb’ li chaab’il aatin ut li ch’ina-usil b’ich.
Ak yoo chi tz’aqlok ru lix yeechi’ihom li Awa’b’ej Russell M. Nelson naq k’a’jo’aq xnimal ru li ch’utub’aj-ib’ a’in.Li Awa’b’ej Nelson kireetali li chihab’ a’in jo’ “xq’ehil lix nimankil ru li xkab’ cient chihab’ chirix lix k’utunik li Dios Yuwa’b’ej ut li Jesukristo, lix Raarookil Alal, chiru laj Jose Smith sa’ k’utb’esinb’il matk’.” Li Awa’b’ej Nelson kooxb’oq chixkawresinkil qib’ choq’ re li xnimal ru ch’utub’aj-ib’ a’in, ut kixye naq a’in taawanq jo’ “jun hoonal jwal aajel ru sa’ li resilal li Iglees, ut aajelaq ru eetz’aqonik laa’ex.”1Jo’ laa’in, maare xerab’i li raatin ut xepatz’ eerib’, “Chan ru naq aajel ru intz’aqonik laa’in?” Maare xeril ru ut xextijok chirix li ki’uxman sa’ lix k’ojlajik wi’chik li evangelio.
Maare xeril ru chi anchal eech’ool resileb’ li hoonal naq li Dios Yuwa’b’ej kixk’e chi nawmank lix Raarookil Alal.
Maare xeril ru resil chan ru naq chirix a’an li Kolonel ki’aatinak rik’ineb’ li ralal xk’ajol li qaChoxahil Yuwa’.
Laa’in xinb’aanu chixjunil a’in ut xkomon chik.Sa’ tzolok xintaw resil lix tijonelil li Dios, ut chan ru naq ke’tehe’ li jar xk’ojlajik li evangelio.
Xtuulano’ inch’ool naq xink’e reetal naq xkawresinkil wib’ choq’ re li ch’utub’aj-‘ain, a’an jun hoonal jwal aajel ru sa’ lin yu’am laa’in.
Xweek’a chi jalaak inch’ool.
Xniman inb’antioxihom.
Xsaho’ inch’ool naq b’oqb’ilaqin chi tz’aqonk sa’ xnimankil ru lix k’ojob’ankil wi’chik li evangelio li toj yoo chi uxmank.Nink’oxla naq wankeb’ li xe’xkawresi rib’ chi us, jo’kan naq neke’reek’a xnimal xsahil xch’ooleb’, xyo’onihomeb’, ut xkawilal xch’ooleb’ chi k’anjelak sa’ yalaq k’anjel naraj ru li Qaawa’.Eb’ li xninqal ru b’aanuhom li yooko chixnimankil, ke’wan jo’ xtiklajik li roso’jik k’ojlajik, sa’ wi’ li Qaawa’ yoo chixkawresinkil lix Iglees ut lix tenamit, eb’ li neke’k’amok re lix k’ab’a’, re xk’ulb’al a’an.
Jo’ xcha’al lix kawresinkil qib’ choq’ re lix k’ulunik, a’an tooxwaklesi re naq tooruuq chixnumsinkil li musiq’ejil ch’a’a’jkilal ut k’anjel, xkomon li maajun wa ilb’ileb’ chalen chaq xtiklajik li ruchich’och’ a’in.Sa’ septiembre re 1840, li profeet aj Jose Smith ut eb’ lix tenq’ aj k’ehol na’leb’ sa’ li Xb’eenil Awa’b’ejil ke’xye a’in: “Lix k’anjel li Qaawa’ sa’ roso’jikeb’ li kutan a’in, k’a’jo’ wi’chik xnimal ru chiru li naru neke’xtaw ru li winq.
Moko naru ta xch’olob’ankil lix loq’al, ut moko naru ta xq’axb’al lix nimal ru.
A’an li na’leb’ li kireek’asi xch’ooleb’ li profeet ut li winq tiikeb’ xch’ool chalen chaq xyo’ob’tesinkil li ruchich’och’ toj sa’ li kutan a’in; ut relik chi yaal naq a’an lix k’ojlajik li tz’aqal ru kutan, naq chixjunil li k’a’aq re ru li wan sa’ Kristo Jesus, sa’ choxa jo’ ajwi’ sa’ ruchich’och’, xokb’ilaqeb’ sa’ junajil rik’in a’an, ut naq chixjunil k’ojob’anb’ilaq wi’chik, jo’ yeeb’il xb’aaneb’ chixjunil li loq’laj profeet chalen chaq xtiklajik li ruchich’och’; xb’aan naq rik’in a’an taa’uxmanq xtz’aqob’resinkil ru li k’a’ru yeechi’inb’il reheb’ li yuwa’b’ej, naq taak’utb’esimanq xwankilal li Dios Q’axal Taqenaq, chi k’a’jo’aq xchaab’ilal, xnimal ru, ut xchaq’alil ru.”Ke’xye ajwi’: “Naqeek’a naq naqaj xik chi uub’ej ut xjunajinkil li qametz’ew re xkab’lankil li Awa’b’ejihom, ut xxaqab’ankil li tijonelil sa’ xtz’aqalil ut xloq’al.
Li k’anjel li tento taatz’aqob’resimanq ru sa’ roso’jikeb’ li kutan jwal nim xwankil, ut taaraj ru xmetz’eweb’, xsak’ahileb’, xseeb’aleb’, ut xwankilaleb’ laj santil paab’anel, re naq taatololnaq chi uub’ej rik’in li loq’al ut xnimal ru yeeb’il resil xb’aan li profeet aj Daniel [chi’ilmanq Daniel 2:34–35, 44–45]; ut taaraj ajwi’ naq q’axtesinb’ilaqeb’ rib’ laj santil paab’anel re xb’aanunkil xninqal li aajel ruhil k’anjel a’in.”2Toj maji’ k’utb’esinb’il chixjunil li taqab’aanu ut jo’q’e taqab’aanu sa’ li k’anjel re xk’ojob’ankil wi’chik li evangelio.
A’b’an li Xb’eenil Awa’b’ejil sa’eb’ li kutan a’an ke’xnaw jun raqal li xnimal ru ut xchamal li k’anjel teneb’anb’il sa’ qab’een xb’aan li Qaawa’.
A’in junjunq li na’leb’ naqanaw naq te’uxmanq:Rik’ineb’ lix santil paab’anel, li Qaawa’ tixmaatani li evangelio “chiru li junjunq chi tenamit, junkab’al, aatinob’aal ut teepal.”3 Li tecnologia ut eb’ li sachb’a-ch’oolej toj te’tenq’anq—jo’ te’xb’aanu ajwi’ li ani “neke’xsik’ li winq ruuchil li kaar”4 ut neke’rileb’ li ras riitz’in rik’in wankilal ut xnimal li paab’aal.Jo’ tenamit, laa’o toowanq sa’ junajil sa’ xyi xk’iijik li wech’ok-ib’.
Ch’utub’anb’ilaqo rik’in li musiq’ejil metz’ew li natawman sa’eb’ li ch’uut ut li junkab’al li nujenaqeb’ rik’in lix saqen li evangelio.Li ruchich’och’, us ta maak’a’ xpaab’aal, tixk’e reetal Lix Iglees li Jesukristo reheb’ laj Santil Paab’anel sa’ Roso’jikeb’ li Kutan ut taaril naq lix wankil li Dios li wan sa’ xb’een.
Eb’ li tzolom tiikeb’ chi paab’ank ut kaweb’ xch’ool te’xk’ul sa’ xb’eeneb’ lix k’ab’a’ li Jesukristo sa’ xyu’ameb’, chi maak’a’ xxiweb’ ut chi tuulaneb’ xch’ool.Jo’kan ut, chan ru naru tootz’aqonq sa’ li k’anjel a’in k’a’jo’ x’aajelil ru ut xnimal ru?
Li Awa’b’ej Nelson kixye chan ru naru took’iiq sa’ musiq’ejil metz’ew.
Naq naqil li jalb’a-k’a’uxlej jo’ jun sahilal xb’aan lix k’iijik li qapaab’aal naq li Jesus a’an li Kristo, naq naqataw ru ut naqapaab’ naq li qaChoxahil Yuwa’ narab’i ut naxsume chixjunileb’ li qatij, naq naqayal qaq’e chixpaab’ankileb’ ut chixyu’aminkileb’ li taqlahom, naniman li qawankilal chixk’ulb’al li k’utb’esinb’il na’leb’.
Li Santil Musiq’ej naru taa’ochb’eeninq qe rajlal.
Taqeek’a rajlal li saqen us ta naq’ojyino’ ru li ruchich’och’ chiqasutam.Laj Jose Smith wan choq’ reetalil chan ru na’uxman li k’iik sa’ musiq’ejil metz’ew.
A’an kixk’ut chiqu naq li tijok rik’in paab’aal, a’an li laaw re xk’ulb’al li k’utb’esinb’il na’leb’ rik’in li Dios.
A’an kitijok rik’in paab’aal, ut kixpaab’ naq li Dios Yuwa’b’ej junelik tixsume lix tij.
A’an kitijok rik’in paab’aal, ut kixpaab’ naq ka’ajwi’ rik’in li Jesukristo taaruuq taa’ach’ab’aaq chiru li xutaan kireek’a xb’aaneb’ lix maak.
Ut kitijok rik’in paab’aal, ut kixpaab’ naq tento tixtaw lix tz’aqal Iglees li Jesukristo re xk’ulb’al xkuyb’al xmaak.Chiru lix k’anjel jo’ profeet, laj Jose Smith kitijok rik’in paab’aal re xk’ulb’al li k’utb’esinb’il na’leb’.
Naq naqanumsiheb’ li ch’a’ajkilal re li kutan a’in ut li toj te’chalq, laa’o ajwi’ tento taqab’aanu jo’ kixb’aanu a’an.
Li Awa’b’ej Brigham Young kixye, “Maajun chik b’e ninnaw choq’ reheb’ laj santil paab’anel, ka’ajwi’ naq rajlal naq neke’musiq’ak, a’anaq jun tij naq li Dios tixk’ameb’ xb’e ut tixb’eresiheb’ lix tenamit.”5Li aatin a’in sa’ li tij re li loq’laj wa’ak tento naq tixye resil li qayu’am re wulaj wulaj: “Junelik chixjultikankil a’an.” “A’an” na’aatinak chirix li Jesukristo.
Li aatin li nachal chirix a’an, “ut chixpaab’ankil lix taqlahom,” naxch’olob’ k’a’ru xyaalalil xjultikankil a’an.6 Naq junelik naqajultika li Jesukristo, maare taqapatz’ sa’ li qatij, “K’a’ru naraj a’an naq tinb’aanu?”Li tijok chi jo’kan, b’aanunb’il rik’in paab’aal chirix li Jesukristo, a’an li kitikib’ank re li k’ojlajik a’in sa’ roso’jik.
Ut taawanq choq’ xch’oolil li qak’anjel chiqajunqal naq toj yoo chi k’utb’esimank.
Laa’in xintaw, jo’ laa’ex ajwi’, eb’ li chaab’il esilal chirix li tijok chi jo’kan.Xb’een, wan laj Jose Smith.
A’an kixpatz’ jo’ rik’in xpaab’aal jun ch’ina al k’a’ru taaraj li Qaawa’ naq tixb’aanu.
Lix sumenkil kixjal li taak’ulmanq sa’ li ruchich’och’.Choq’ we laa’in, nim ru li na’leb’ nintaw rik’in li kixb’aanu laj Jose naq kichape’ xb’aan laj Satanas naq kixwiq’ib’ rib’ chi tijok.Laa’in ninnaw xb’aan li xink’ul naq laj Satanas ut eb’ lix moos neke’xyal xk’eeb’al chiqeek’a naq tento naq ink’a’ tootijoq.
Naq laj Jose kixyal xq’e chi anchal xmetz’ew chixtz’aamankil re li Dios naq taarach’ab’ chiru li wankilal li naxyal xb’ak’b’al, kisumeek lix tij ut ke’xk’ut rib’ li qaChoxahil Yuwa’ ut li Jesukristo.Laj Satanas k’a’jo’ naq kixyal xq’e chixsachb’al lix tiklajik lix k’ojlajik wi’chik li evangelio xb’aan naq k’a’jo’ x’aajelil ru lix tij laj Jose.
Laa’ex ut laa’in ka’ch’in wi’chik li qak’anjel sa’ lix k’ojlajik wi’chik li evangelio.
A’b’an li xik’ na’ilok re lix k’ojlajik wi’chik li evangelio tixyal qaramb’al sa’ li tijok.
Lix paab’aal ut lix anchalil xch’ool laj Jose naru tooxkawob’resi laa’o.
Xb’aan a’in naq rajlal ninb’antioxi re inChoxahil Yuwa’ li profeet aj Jose Smith.Laj Enos sa’ lix Hu laj Mormon naxk’ut ajwi’ chiwu chan ru tintijoq rik’in paab’aal naq ninyal inq’e chixb’aanunkil ink’anjel sa’ lix k’ojob’ankil wi’chik li evangelio.
Maak’a’ naxye k’a’ruhaq lee k’anjel, naru teetaw eena’leb’ rik’in a’an.Jo’ laj Jose, laj Enos kitijok rik’in paab’aal.
A’an kixch’olob’ k’a’ru li kixk’ul chi jo’ka’in:“Ut kitz’okak li waam; ut kinwiq’la chiru laj yiib’ahom we, ut kin’elajin chiru rik’in tijok ut tz’aamank rik’in nimla metz’ew choq’ re li waam laa’in; ut chiru chixjunil li kutan kin’elajin chiru; relik chi yaal, ut naq ki’ok q’ojyin toj kintaqsi xyaab’ inkux taqe’q, re naq toj sa’ choxa kiwulak.“Ut kichal jun xyaab’ kuxej wik’in, kixye: At Enos, kuyb’il aamaak, ut laa’at tat-osob’tesiiq.“Ut laa’in, aj Enos, kinnaw naq li Dios ink’a’ kiru chi tik’ti’ik; jo’kan naq oso’jenaq li maak sa’ inb’een.“Ut laa’in kinye: At Qaawa’, chan ru nab’aanuman?“Ut a’an kixye we: Sa’ xk’ab’a’ laa paab’aal chirix li Kristo, li maajun wa aawab’ihom chi moko aawilom.
Ut toj taanumeʼq kʼiila chihabʼ rubʼelaj naq tixkʼutbʼesi ribʼ saʼ li tzʼejwalej; joʼkan ut, ayu, laa paabʼaal xkʼirtesink aawe.”7Li na’leb’ li xinrosob’tesi natawman sa’ li aatin a’in: “Sa’ xk’ab’a’ laa paab’aal chirix li Kristo, li maajun wa aawab’ihom chi moko aawilom.”Lix paab’aal laj Jose chirix li Kristo kireek’asi chi xik sa’ li k’iche’ ut chi tijok re taa’ach’ab’aaq chiru lix wankil laj Satanas.
Maji’ naril li Yuwa’b’ej ut li K’ajolb’ej, a’b’an kitijok rik’in paab’aal ut chi anchal xch’ool.Li kixk’ul laj Enos naxk’ut ajwi’ chiwu li xnimal ru na’leb’ a’in.
Naq nintijok rik’in paab’aal, nawan li Kolonel jo’ aj aatinanel chiwix chiru li Yuwa’b’ej ut naru naweek’a naq nawulak lin tij sa’ choxa.
Nachal lix sumenkil.
Nak’ule’k li osob’tesiik.
Wan li tuqtuukilal ut li sahil ch’oolejil sa’ xq’ehil ajwi’ li ch’a’ajkilal.Najultiko’ we, naq laa’in chaq li komon q’axal ak’ sa’ lix Molameb’ li Kab’laju chi Apostol, kinwiqla chi tijok wochb’een li Elder David B. Haight.
Lix chihab’ sa’ li kutan a’an juntaq’eet tana’ rik’in inchihab’ anajwan, ut kiwan xch’a’ajkilal jo’ nink’ul laa’in anajwan.
Najultiko’ we lix yaab’ xkux naq yoo chi tijok.
Ink’a’ kinte li wu re rilb’al, a’b’an chanchan naq yoo xse’.
Kiraatina li qaChoxahil Yuwa’ rik’in xsahilal sa’ xyaab’ xkux.Naru nawab’i sa’ ink’a’uxl xsahilal lix ch’ool naq kixye, “Sa’ xk’ab’a’ li Jesukristo.” Chanchan naq laj Elder Haight kireek’a naq li Kolonel yoo chixk’ulub’ankil sa’ tz’aqal li hoonal a’an li na’leb’ kitijok wi’ chiru li Yuwa’b’ej.
Ut ch’olch’o chiwu naq yoo chixk’ulb’al chi se’se’ li ru.Taanimanq li qawankil chixb’aanunkil li k’anjel li wan sa’ qab’een sa’ xk’ojob’ankil wi’chik li evangelio, a’ yaal jo’ naniman qapaab’aal chirix li Jesukristo jo’ aj Kolol qe, ut chirix li Dios jo’ qaYuwa’ aj rahonel.
Naq nokotijok rik’in paab’aal, toowanq chi tz’aqonk sa’ lix k’anjel li Qaawa’ naq a’an yoo chixkawresinkil li ruchich’och’ choq’ re li xkab’ xk’ulunik.
Nintz’aama naq chiqajunilo taqataw xsahil qach’ool sa’ xb’aanunkil li k’anjel nokoxb’oq chixb’aanunkil.Ninch’olob’ xyaalal naq yo’yo li Jesukristo.
A’an a’in lix Iglees ut li rawa’b’ejihom sa’ ruchich’och’.
Laj Jose Smith a’an li profeet re lix k’ojlajik wi’chik li evangelio.
Li Awa’b’ej Russell M. Nelson a’an lix profeet li Qaawa’ sa’ ruchich’och’ anajwan.
Wan rik’in a’an chixjunileb’ lix laawil li tijonelil sa’ Lix Iglees li Jesukristo reheb’ laj Santil Paab’anel sa’ Roso’jikeb’ li Kutan.
Sa’ xk’ab’a’ li Jesukristo, amen.
Sa’ xtiklajik li chihab’ 1846, k’iila mil li pionero winq, ixq ut kok’al xkoheb’ toj aran Sion.
Li xnimal xpaab’aaleb’ kixk’e xkawil xch’ooleb’ li maak’a’ roso’jik.
Choq’ re junjunq, lix b’eenikeb’ maajun wa’ kiraqe’ xb’aan naq ke’kam chiru li b’e.
Naab’aleb’, ke’xnumsi naab’al li ch’a’ajkilal, a’b’an xkoheb’ chi uub’ej rik’in paab’aal.B’antiox reheb’ a’an, k’iila cient chihab’ chik chirix, lin junkab’al kixyal xsahileb’ li osob’tesink re lix tz’aqal evangelio li Jesukristo.Jo’ jun chik li ch’ajom tinye resil moqon, wan kaalaju chihab’ we naq kin’ok chi patz’ok chirixeb’ li iglees ut lin paab’aal.
Kinwulak sa’ jun li iglees nach’ rik’in li wochoch, a’b’an xweek’a naq nawaj rula’aninkil naab’aleb’ chik li iglees.Jun ewu, kiwil wiib’eb’ li ch’ajom chaab’il tiqb’ileb’ rik’in saqi kamiis, ke’ok sa’ li rochoch li wech kab’al.
Eb’ li ch’ajom a’an—jalaneb’.Wulajaq kiwil li wech kab’al, xLeonor Lopez xk’ab’a’, ut kinpatz’ re aniheb’ li wiib’ chi ch’ajom.
Li xLeonor kixch’olob’ naq a’aneb’ li misioneer re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan.
Chi sa xch’ool kixye we naq lix junkab’al ke’kub’e xha’ chiru li chihab’ kinume’.
Naq kixk’e reetal li wajom, li xLeonor kinixb’oq chixnawb’aleb’ ru li misioneer ut chi tzolok chirix li iglees.Wiib’ kutan chirix a’an, kinch’utub’ wib’ rik’in li junkab’al Lopez re xnawb’aleb’ ru li misioneer.
Ke’xye naq a’aneb’ laj Elder John Messerly, aj Ogden, Utah, ut laj Elder Christopher Osorio, aj Walnut Creek, California.
Maajun wa’ te’sachq sa’ inch’ool.Xb’aan naq laa’in kaalaju chihab’ ajwi’ wan chaq we, laj Elder Messerly kixye naq tooxik sa’ li wochoch re naq lin na’ tixnaw li k’a’ru yookin chixtzolb’al.
Aran, kixch’olob’ naq ke’chal re xwotzb’al jun esil chirix li Jesukristo ut ke’xpatz’ lix liceens re naq te’ruuq chixk’utb’al li esil a’an chiwu.
Lin na’ kixsumela ut jo’kan ajwi’ kitz’aqon sa’ li tzolok.Eb’ li misioneer xb’een wa ke’xpatz’ re li xLeonor naq tixk’e junaq li tij.
A’an tz’aqal kixtoch’ inch’ool xb’aan naq lix tij moko aatin ta k’uulanb’il sa’ xchool, a’an b’an aatin li na’el sa’ xch’ool.
Kiweek’a tz’aqal naq yoo chi aatinak rik’in lix Choxahil Yuwa’.Eb’ li misioneer koohe’raatina chirix li Jesukristo.
Ke’xk’ut jun li jalam-uuch chirix a’an li kiwulak chiwu xb’aan naq a’an jun xjalam-uuch li Kristo naq kiwakli chi yo’yo.Ke’xk’ut ajwi’ chan ru naq li Jesus kixk’ojob’ lix Iglees sa’ xtiklajik, chi jolominb’il xb’aan a’an rochb’eeneb’ kab’laju chi apostol.
Ke’xk’ut chiqu k’a’ru li nimla Q’etok Paab’ank—chan ru naq li yaal ut lix wankilal li Kristo kisach sa’ xb’een li ruchich’och’ chirix naq eb’ lix apostol ke’kam.Koohe’raatina chirix jun li ch’ajom li wan chaq kaalaju chihab’ re, ut lix k’ab’a a’an laj Jose Smith, sa’ xtiklajik chaq li siglo XIX, ut naq a’an kirula’ani chaq naab’al li iglees re xtawb’al li yaal.
Chiru xnumik li hoonal, laj Jose kisach xna’leb’ chi us.
Chirix naq kiril sa’ li Santil Hu naq naru “taqapatz’ qana’leb’ re li Dios,”1 laj Jose, rik’in xpaab’aal, xko’o sa’ jun li k’iche’ re tijok ut xpatz’b’al b’ar wan li iglees yaal.Jun reheb’ li misioneer kiril ru li kixk’ul laj Jose naq yoo chi tijok:“Kiwil jun xaqal li saqen, tz’aqal chixb’een injolom, li naxq’ax xlemtz’unkil ru li saq’e, li kikub’e chi timil timil toj reetal naq kikana sa’ inb’een.“… Naq kihilan saʼ inbʼeen li saqen, kiwil wiibʼ chi Winq, li inkʼaʼ naru chi yeemank chanru xlemtzʼunkilebʼ ru ut xloqʼalebʼ, xaqxookebʼ chi kutankil saʼ inbʼeen.
Jun rehebʼ kinraatina, kixpatzʼ inkʼabʼaʼ, ut kixye, rikʼin xkʼutbʼal chi ruqʼ li jun chik—Aʼin li Walal Raaro Inbʼaan.
Chawab’i a’an!”2Chiru li tzolok a’an, li Musiq’ej kixk’ut chiwu naab’al li yaal.Xb’een, li Dios narab’i lix tijeb’ li ralal xk’ajol, ut naq li choxa teeto choq’ reheb’ chixjunil—ink’a’ ka’ajwi’ choq’ reheb’ jarub’aq.Xkab’, li Dios Yuwa’b’ej, li Jesukristo, ut li Santil Musiq’ej oxib’eb’ chi winq, junajeb’ rik’in li rajom “xk’eeb’al chi uxmank lix kolb’al chiru li kamk ut lix yu’am chi junelik li winq.”3Rox, yo’ob’tesinb’ilo jo’ chanru xjalam-uuch li Dios.
Li qaChoxahil Yuwa’ ut li Jesukristo, li Ralal, wankeb’ jun xxaqalil li tib’ ut b’aq okenaq, jo’ laa’o, a’b’anan nimeb’ xloq’al ut tz’aqaleb’ re ru, ut li Santil Musiq’ej a’an yal musiq’ejil winq.4Xkaa, rik’in laj Jose Smith, li Jesukristo kixk’ojob’ wi’chik lix evangelio ut lix tz’aqal Iglees sa’ ruchich’och’.
Lix wankilal li tijonelil li kik’eeman reheb’ lix apostol li Kristo wan na 2,000 chihab’ chaq, a’an ajwi’ li tijonelil ke’xk’ul laj Jose Smith ut laj Oliver Cowdery rik’ineb’ laj Pedro, laj Santiago, ut laj Jwan.5Sa’ roso’jik, kootzolok chirix jun chik ch’olob’anb’il esil chirix li Jesukristo: lix Hu laj Mormon.
Tz’iib’anb’il xb’aaneb’ najter profeet, a’an resileb’ li kristiaan ke’wan sa’ li ch’och’ America naq toj maji’, naq kiyo’la, ut chirix lix yo’lajik li Jesus.
Chi sa’ a’an naqatzol chan ru ke’xnaw chaq ru, ke’xra, ut ke’xloq’oni chaq li Kristo, li kixk’ut rib’ chiruheb’ jo’ li Kolonel li kiwakli chi yo’yo.Li Musiq’ej kixtoch’ inch’ool naq kintzol li kixye li Kolonel reheb’: “K’ehomaq reetal, laa’in li Jesukristo, li ke’xch’olob’ chaq xyaalal li profeet naq taachalq sa’ li ruchich’och’.”6Eb’ li misioneer ke’xsi jun lix Hu laj Mormon qe.
Kiqil ut kiqasumela xb’aanunkil li b’oqok li natawman sa’ roso’jik lix Hu laj Mormon, li naxye:“Ut naq teekʼul li kʼaʼaq re ru aʼin, nawaj relajinkil cheru naq chepatzʼ re li Dios, li Junelik Yuwaʼbʼej, saʼ lix kʼabʼaʼ li Kristo, ma inkʼaʼ yaal li kʼaʼaq re ru aʼin; ut wi texpatzʼoq rikʼin xʼanchalil eechʼool, chi tiik eerajom, chi wank eepaabʼaal chirix li Kristo, aʼan tixkʼutbʼesi cheru li yaal chirix, rikʼin lix wankil li Santil Musiqʼej.“Ut rikʼin lix wankil li Santil Musiqʼej naru teenaw li yaal chirix chixjunil li kʼaʼaq re ru.”7Ak kinume’ 45 chihab’ naq lin na’ ut laa’in xqatzol xb’een sut li sahil ch’oolej ut lix wankilal li paab’aal chirix li Kristo.
Xb’aan lix paab’aaleb’ chirix li Kristo, li junkab’al Lopez ke’xwotz wik’in lix paab’aaleb’.
Xb’aan lix paab’aaleb’ li misioneer chirix li Kristo, ke’xkanab’ chaq li rochoch sa’ Estados Unidos re xtawb’al lin na’ ut laa’in.
Xb’aan lix paab’aaleb’ li qamiiw, ke’xk’e jun li riyajil li paab’aal choq’ qe, ut anajwan a’an jun xnimal ru che’ re osob’tesink chi junelik.Chiruheb’ li osob’tesinb’il chihab’ a’an, naqanaw tz’aqal, jo’ kixye li Awa’b’ej Russell M. Nelson: “Chixjunil li us sa’ li yu’am a’in—chixjunil li osob’tesiik li wan xwankil chi junelik—natikla rik’in li paab’aal.
Xkanab’ankil naq taanumtaaq li Dios sa’ li qayu’am natikla rik’in xpaab’ankil naq wan rajom chiqab’eresinkil.
Tz’aqal li jalb’a-k’a’uxlej natikla rik’in xpaab’ankil naq li Jesukristo wan xwankil re qach’ajb’al, qak’irtesinkil, ut qakawob’resinkil.”8Nintz’aama naq taqakawob’resi li qapaab’aal chirix li Kristo, li kijalok re lix yu’am lin raarookil na’ ut li we, ut li toj yoo chixjalb’al xyu’ameb’ li neke’sik’ok re.
Ninnaw naq laj Jose Smith a’an li profeet re lix k’ojob’ankil wi’chik li evangelio, naq li Awa’b’ej Nelson a’an li qaprofeet anajwan, naq li Jesus a’an li yo’yookil Kristo ut aj Tojol qix, ut naq yo’yo li qaChoxahil Yuwa’ ut naxsume lix tijeb’ li ralal xk’ajol.
Ninch’olob’ xyaalaleb’ li na’leb’ a’in, sa’ lix loq’laj k’ab’a’ li Jesukristo, amen.
Ex was wiitz’in, tz’aamanb’il naq taqaxaqab’ xwankil laj Russell Marion Nelson jo’ profeet, aj ilol na’leb’ ut aj k’utb’esinel ut Awa’b’ej re lix Iglees li Jesukristo reheb’ laj Santil Paab’anel sa’ Roso’jikeb’ li Kutan; laj Dallin Harris Oaks jo’ xb’een aj tenq’ aj k’ehol na’leb’ sa’ li Xb’eenil Awa’b’ejil; ut laj Henry Bennion Eyring jo’ xkab’ aj tenq’ aj k’ehol na’leb’ sa’ li Xb’eenil Awa’b’ejil.Li ani neke’k’ulub’an re, te’ruuq chixk’utb’esinkil.Li ani ink’a’ neke’k’ulub’an re, wi wan anihaq, te’ruuq chixk’utb’esinkil.Tz’aamanb’il naq taqaxaqab’ xwankil laj Dallin H. Oaks jo’ Awa’b’ej re lix Molameb’ li Kab’laju chi Apostol ut laj M. Russell Ballard jo’ Ruuchil li Awa’b’ej re lix Molameb’ li Kab’laju chi Apostol.Li ani neke’k’ulub’an re, che’ruuq chixk’utb’esinkil.Li ani ink’a’ neke’k’ulub’an re, te’ruuq chixk’utb’esinkil.Tz’aamanb’il naq taqaxaqab’ xwankileb’ a’in jo’ komon sa’ lix Molameb’ li Kab’laju chi Apostol: M. Russell Ballard, Jeffrey R. Holland, Dieter F. Uchtdorf, David A. Bednar, Quentin L. Cook, D. Todd Christofferson, Neil L. Andersen, Ronald A. Rasband, Gary E. Stevenson, Dale G. Renlund, Gerrit W. Gong, ut Ulisses Soares.Li ani neke’k’ulub’an re, che’ruuq chixk’utb’esinkil.Li ani ink’a’ neke’k’ulub’an re, te’ruuq chixk’utb’esinkil.Tz’aamanb’il naq taqaxaqab’eb’ laj tenq’ aj k’ehol na’leb’ sa’ li Xb’eenil Awa’b’ejil ut lix Molameb’ li Kab’laju chi Apostol jo’ profeet, aj ilol na’leb’, ut aj k’utb’esinelChixjunil li neke’k’ulub’an re, che’ruuq chixk’utb’esinkil.Li ani ink’a’ neke’k’ulub’an re, juntaqeet li eetalil te’xk’ut.Tz’aamanb’il naq te’raqe’q xk’anjel ut taqab’antioxi reheb’ lix chaab’il k’anjel: li Elder Wilford W. Andersen, Kim B. Clark, Lawrence E. Corbridge, Claudio R. M. Costa, Bradley D. Foster, O. Vincent Haleck, Donald L. Hallstrom, Steven E. Snow, ut Larry Y. Wilson jo’ Setenta re Area ut neke’qakanab’ jo’ Jolomil aj B’eresinel sa’ xhilaal.Li ani neke’raj tz’aqonk qik’in sa’ xb’antioxinkileb’ lix ch’aab’il k’anjel li hermano a’in ut lix junkab’aleb’, che’ruuq chixk’utb’esinkil.Tz’aamanb’il naq te’raqe’q li komon a’in sa’ xk’anjeleb’ jo’ Setenta re Area: Julio C. Acosta, Blake R. Alder, Alain L. Allard, Omar A. Alvarez, Taiichi Aoba, Carlos F. Arredondo, Aley K. Auna Jr., Grant C. Bennett, Michael H. Bourne, Rómulo V. Cabrera, Wilson B. Calderón, Hernando Camargo, José C. F. Campos, Nicolás Castañeda, Walter Chatora, Zeno Chow, Robert J. Dudfield, J. Kevin Ence, Meliula M. Fata, K. Mark Frost, Claude R. Gamiette, Maurício G. Gonzaga, Leonard D. Greer, Jose L. Isaguirre, Tae Gul Jung, Sergio L. Krasnoselsky, Milan F. Kunz, Bryan R. Larsen, G. Kenneth Lee, Geraldo Lima, W. Jean-Pierre Lono, Khumbulani Mdletshe, Dale H. Munk, Norman R. Nemrow, Yutaka Onda, Wolfgang Pilz, Raimundo Pacheco De Pinho, Gennady N. Podvodov, Abraham E. Quero, Marco A. Rais, Steven K. Randall, Francisco J. Ruiz de Mendoza, Edwin A. Sexton, Raúl H. Spitale, C. Walter Treviño, ‘Aisake K. Tukuafu, Juan A. Urra, Raul S. Villanueva, ut Leonard Woo.Li ani neke’raj tz’aqonk qik’in xb’antioxinkileb’ lix ch’aab’il k’anjel, che’ruuq chixk’utb’esinkil.Tz’aamanb’il naq taqaxaqab’ xwankileb’ li komon a’in choq’ ak’ Setenta re Area: Michel J. Carter, Alfred Kyungu, R. Pepper Murray, Ryan K. Olsen, ut Iotua Tune.Li ani neke’k’ulub’an re, te’ruuq chixk’utb’esinkil.Li ani ink’a’ neke’k’ulub’an re, wi wan anihaq, te’ruuq chixk’utb’esinkil.Tz’aamanb’il naq taqaxaqab’ xwankileb’ li jun ch’ol chik li Jolomil aj B’eresinel, li Setenta re Area, ut li jolomil aj k’anjel re li Iglees jo’ k’uub’anb’ileb’ anajwan.Chixjunil li neke’k’ulub’an re, che’ruuq chixk’utb’esinkil.Li ani ink’a’ neke’k’ulub’an re, juntaqeet li eetalil te’xk’ut.Eb’ li ink’a’ nekke’k’ulub’an re li xaqab’ankileb’ naru te’xsik’ x’awa’b’ej re oqech.Ex was wiitz’in, junelik naqab’antioxi eere lee paab’aal ut lee tij choq’ reheb’ laj jolominel re li Iglees.
Anajwan tinq’axtesi eere li Jolomil aj B’eresinel, li Setenta re Area, ut eb’ li awa’b’ejil reheb’ li k’anjenel ch’uut re li Iglees re teexaqab’eb’ xwankil.Tz’aamanb’il naq taqaxaqab’ xwankil laj Russell Marion Nelson jo’ profeet, aj ilol na’leb’ ut aj k’utb’esinel ut Awa’b’ej re lix Iglees li Jesukristo reheb’ laj Santil Paab’anel sa’ Roso’jikeb’ li Kutan; laj Dallin Harris Oaks jo’ xb’een aj tenq’ aj k’ehol na’leb’ sa’ li Xb’eenil Awa’b’ejil; ut laj Henry Bennion Eyring jo’ xkab’ aj tenq’ aj k’ehol na’leb’ sa’ li Xb’eenil Awa’b’ejil.Li ani neke’k’ulub’an re, te’ruuq chixk’utb’esinkil.Li ani ink’a’ neke’k’ulub’an re, wi wan anihaq, te’ruuq chixk’utb’esinkil.Tz’aamanb’il naq taqaxaqab’ xwankil laj Dallin H. Oaks jo’ Awa’b’ej re lix Molameb’ li Kab’laju chi Apostol ut laj M. Russell Ballard jo’ Ruuchil li Awa’b’ej re lix Molameb’ li Kab’laju chi Apostol.Li ani neke’k’ulub’an re, che’ruuq chixk’utb’esinkil.Li ani ink’a’ neke’k’ulub’an re, te’ruuq chixk’utb’esinkil.Tz’aamanb’il naq taqaxaqab’ xwankileb’ a’in jo’ komon sa’ lix Molameb’ li Kab’laju chi Apostol: M. Russell Ballard, Jeffrey R. Holland, Dieter F. Uchtdorf, David A. Bednar, Quentin L. Cook, D. Todd Christofferson, Neil L. Andersen, Ronald A. Rasband, Gary E. Stevenson, Dale G. Renlund, Gerrit W. Gong, ut Ulisses Soares.Li ani neke’k’ulub’an re, che’ruuq chixk’utb’esinkil.Li ani ink’a’ neke’k’ulub’an re, te’ruuq chixk’utb’esinkil.Tz’aamanb’il naq taqaxaqab’eb’ laj tenq’ aj k’ehol na’leb’ sa’ li Xb’eenil Awa’b’ejil ut lix Molameb’ li Kab’laju chi Apostol jo’ profeet, aj ilol na’leb’, ut aj k’utb’esinelChixjunil li neke’k’ulub’an re, che’ruuq chixk’utb’esinkil.Li ani ink’a’ neke’k’ulub’an re, juntaqeet li eetalil te’xk’ut.Tz’aamanb’il naq te’raqe’q li komon a’in sa’ xk’anjeleb’ jo’ Setenta re Area: Eb’ li Elder Victorino A. Babida, L. Todd Budge, Peter M. Johnson, John A. McCune, Mark L. Pace, James R. Rasband, ut Benjamin M. Z. Tai.Li ani neke’raj tz’aqonk qik’in xb’antioxinkileb’ lix chaab’il k’anjel li winq a’in, che’ruuq chixk’utb’esinkil.Tz’aamanb’il naq rik’in b’antioxihom reheb’, te’raqe’q xk’anjel li Hermano Tad R. Callister, Devin G. Durrant, ut Brian K. Ashton jo’ li Jolomil Awa’b’ejil re li Dominkil Tzoleb’aal.Chixjunileb’ li ani neke’raj tz’aqonk qik’in xb’antioxinkileb’ lix k’anjel ut xk’eek’ookilal xch’ooleb’ li winq a’in, che’ruuq chixk’utb’esinkil.Tz’aamanb’il naq taqaxaqab’ xwankileb’ a’in jo’ Jolomil aj B’eresinel aj Setenta: Rubén V. Alliaud, Jorge M. Alvarado, Hans T. Boom, L. Todd Budge, Ricardo P. Giménez, Peter M. Johnson, John A. McCune, James R. Rasband, Benjamin M. Z. Tai, ut Alan R. Walker.Chixjunil li neke’k’ulub’an re, che’ruuq chixk’utb’esinkil.Li ani ink’a’ neke’k’ulub’an re, juntaqeet li eetalil te’xk’ut.Tz’aamanb’il naq taqaxaqab’ xwankileb’ li komon a’in jo’ Setenta re Area: Solomon I. Aliche, Guillermo A. Alvarez, Daren R. Barney, Julius F. Barrientos, James H. Bekker, Kevin G. Brown, Mark S. Bryce, A. Marcos Cabral, Dunstan G. B. T. Chadambuka, Alan C. K. Cheung, Christian C. Chigbundu, Paul N. Clayton, Karim Del Valle, Hiroyuki Domon, Mernard P. Donato, Mark D. Eddy, Zachary F. Evans, Henry J. Eyring, Sapele Fa’alogo Jr., David L. Frischknecht, John J. Gallego, Efraín R. García, Robert Gordon, Mark A. Gottfredson, Thomas Hänni, Michael J. Hess, Glenn M. Holmes, Richard S. Hutchins, Tito Ibañez, Akinori Ito, Jeremy R. Jaggi, Kelly R. Johnson, Christopher Hyunsu Kim, H. Moroni Klein, ’Inoke F. Kupu, Stephen Chee Kong Lai, Victor D. Lattaro, Tarmo Lepp, Itzcoatl Lozano, Kevin J. Lythgoe, Edgar P. Montes, S. Ephraim Msane, Luiz C. D. Queiroz, Ifanomezana Rasolondraibe, Eduardo D. Resek, Tomás G. Román, Ramon E. Sarmiento, Jonathan S. Schmitt, Vai Sikahema, Denelson Silva, Luis Spina, Carlos G. Süffert, Voi R. Taeoalii, Sergio R. Vargas, ut Markus Zarse.Chixjunil li neke’k’ulub’an re, che’ruuq chixk’utb’esinkil.Li ani ink’a’ neke’k’ulub’an re, wi wan anihaq.Tz’aamanb’il naq taqaxaqab’ xwankil laj Mark L. Pace re k’anjelak jo’ Awa’b’ej re li Jolomil Awa’b’ejil re li Dominkil Tzoleb’aal, rik’in laj Milton da Rocha jo’ xb’een aj tenq’ aj k’ehol na’leb’ ut laj Jan Eric Newman jo’ xkab’ aj tenq’ aj k’ehol na’leb’.Li ani neke’k’ulub’an re, te’ruuq chixk’utb’esinkil.Li ani ink’a’ neke’k’ulub’an re, te’ruuq chixk’utb’esinkil.Tz’aamanb’il naq taqaxaqab’ xwankileb’ li jun ch’ol chik li Jolomil aj B’eresinel, li Setenta re Area, ut eb’ li awa’b’ejil reheb’ li k’anjenel ch’uut jo’ k’uub’anb’ileb’ anajwan.Chixjunil li neke’k’ulub’an re, che’ruuq chixk’utb’esinkil.Li ani ink’a’ neke’k’ulub’an re, wi wan anihaq.At Awa’b’ej Nelson, wan resil li k’a’ru ki’uxman.
Naqab’oqeb’ li ink’a’ ke’k’ulub’an re yalaq ani li xaqab’anb’il xwankil naq te’aatinaq rik’in x’awa’b’ej re oqech.Ex was wiitz’in, naqab’antioxi eere lee paab’aal ut lee tij choq’ reheb’ laj jolominel re li Iglees.Neke’qab’oq li ak’ Jolomil aj B’eresinel aj Setenta, ut li ak’ Jolomil Awa’b’ejil re li Dominkil Tzoleb’aal li tojo’ xe’b’oq’e re naq te’xtaw xna’aj arin.
Nintz’aama naq li Santil Musiq’ej tooxtenq’a chixsahob’resinkil qach’ool ut chi loq’onink sa’ komonil.Sa’ li jolomil ch’utub’aj-ib’ re abril 1976, li Elder Boyd K. Packer ki’aatinak rik’ineb’ li saaj re li Iglees.
Sa’ li raatin k’ab’a’inb’il “Musiq’ejil ahin,” kixch’olob’ chan ru naq sa’ jun li k’anjel aran Africa kirileb’ li ahin muqmuukeb’ chiroyb’eninkileb’ lix wa.
Chirix a’an kixjuntaq’eetaheb’ li ahin rik’in laj Satanas, li naxch’i’leheb’ li saaj li ink’a’ yo’oon wankeb’ rik’in xmuqb’al lix wankil li maak chi kamsink.Wan chaq 23 chihab’ we naq li Elder Packer kixye a’an, ut xSusan ut laa’in yooko chiroyb’eninkil lix yo’lajik li xb’een qalal chiru wiib’ oxib’ kutan.
Kixsachb’esi qach’ool li k’a’ru kixye chirix li eelelik chiru li maak ut chan ru naq kiroksi lix wanjikeb’ li xul re xk’utb’al li aajelil ru musiq’ejil na’leb’ a’an.Li xSusan ut laa’in ajwi’ wulajenaqo naab’al sut aran Africa chi k’anjelak.
Ut wanjenaqeb’ qahoonal re rilb’aleb’ li xninqal ru xul sa’eb’ li na’ajej a’an.
Naq naqajultika li k’a’ru kixb’aanu li raatin li Elder Packer sa’ li qayu’am, naqayal qaq’e chirilb’aleb’ ut chixtzolb’aleb’ na’leb’ chirixeb’ lix wanjikeb’ li xul aran Africa.Nawaj xch’olob’ankil chan ru rilb’aleb’ ut k’a’ru neke’xb’aanu wiib’ li k’amb’olay hix li xqil chaq xSusan ut laa’in naq yookeb’ chixtaaqenkileb’ li xul neke’xwa’, ut xjuntaq’eetankil junjunqeb’ li k’a’aq re ru naqil sa’ xyu’aminkil lix evangelio li Jesukristo rajlal kutan.Eb’ li k’amb’olay hix ut li topiEb’ li k’amb’olay hix a’aneb’ li xul mas kaw neke’aalinak sa’ xb’een li ruchich’och’ ut nawulak 120km/h xkawil neke’aalinak.
Eb’ li chaq’al ru xul a’an naru neke’wulak sa’ 109km/h naq neke’xtikib’ aalinak chiru oxib’ k’asal ajwi’.
A’aneb’ aj yo neke’nach’ok chi timil timil rik’ineb’ li xul neke’xwa’ ut neke’aalinak chi mas kaw re xtaaqenkileb’ ut xkamsinkileb’.Li xSusan ut laa’in koowan chaq maare wiib’ hoor chirilb’aleb’ li k’amb’olay hix li yookeb’ chixtaaqenkileb’ jun nimla ch’uut chi topi, li xul mas nawb’ileb’ ru aran Africa.
Li chamal ut chaqi pach’aya’ aran Africa q’an xb’onol ut naxmuqeb’ chi tz’aqal laj yo a’an naq ke’xtaaqe li ch’uut chi topi.
Li k’amb’olay hix ke’xjach rib’ maare 91 metro chirib’ileb’ rib’, a’b’an ke’k’anjelak sa’ komonil.Jun reheb’ li k’amb’olay hix naxchunub’ rib’ chi tiik sa’ li pach’aya’ ut ink’a’ na’eek’an, ut li jun chik naxhupub’ rib’ chiru li ch’och’ ut nanach’ok chi timil timil b’ar wi’ wankeb’ li topi.
Jo’kan ut naq li k’amb’olay hix li kikana chi chunchu kisach sa’ li pach’aya’ sa’ tz’aqal ajwi’ li hoonal naq li jun chik kixchunub’ rib’ chi tiik.
Li na’leb’ a’an naq jun li k’amb’olay hix huphu ut naxjukuki rib’, li jun chik naxchunub’ rib’ chi tiik sa’ li pach’aya’ ke’xb’aanu chiru naab’al li hoonal.
Li chaab’il na’leb’ a’an nak’anjelak re xb’alaq’inkileb’ li topi ut chi jo’kan risinkileb’ xk’a’uxl chirix li xiwxiw yoo chi chalk.
Rik’in kuyum ut yalok-q’e, li wiib’ chi k’amb’olay hix neke’k’anjelak sa’ komonil re xchapb’al lix waheb’.Sa’ xyanqeb’ lix ch’uut li topi ut eb’ li k’amb’olay hix li yookeb’ chi nach’ok, wankeb’ k’iila topi li ak ninqeb’ ut kaweb’ rib’ li neke’kana chi xaqxo jo’ aj k’aak’alenel sa’ xb’eeneb’ li b’ool.
Li ilob’aal chiru li taq’a sa’ xb’eeneb’ li b’ool a’an naxtenq’aheb’ li topi chixk’eeb’al reetaleb’ li xiwxiw.Jo’kan ut, sa’ junpaat, naq chanchan naq eb’ li k’amb’olay hix yookeb’ chi nach’ok re naq te’xchapeb’ lix wa, lix ch’uut li topi ke’xb’alqusi rib’ ut ke’el sa’ aanil.
Ink’a’ ninnaw ma ke’raatina rib’ malaj chan ta wi’ ru ke’xb’aanu laj k’aak’alenel naq li nimla ch’uut te’xnaw naq yoo chi chalk li xiwxiw, a’b’an ke’xk’e reetal, ut chixjunileb’ li topi xkoheb’ sa’ jun na’ajej b’ar wi’ kolb’ileb’ rix.Ut k’a’ chik ru ke’xb’aanu li k’amb’olay hix chirix a’an?
Sa’ junpaat, sa’ wiib’al ke’ok wi’chik chixb’aanunkil lix k’anjeleb’ b’ar wi’ jun naxhupub’ rib’ ut naxjukuki rib’, ut li jun chik naxchunub’ rib’ sa’ li pach’aya’.
Toj yookeb’ chixb’aanunkil li k’anjel a’an re taaqenk .
Ink’a’ ke’xkanab’.
Moko ke’hilan ta chi moko ke’xaqli ta junpaataq.
Kaweb’ tz’aqal xch’ool chixb’aanunkileb’ lix k’anjel re risinkileb’ xk’a’uxl li topi chirix li xiwxiw.
Li xSusan ut laa’in ke’qil li k’amb’olay hix chi sachk chi najt, yookeb’ chi nach’ok rik’ineb’ lix ch’uut li topi.Li q’ojyin a’an, xSusan ut laa’in koo’aatinak chirix li k’a’ru kiqil ut kiqatzol.
Koo’aatinak ajwi’ chirix a’an rik’ineb’ li qakok’al ut li qimam ut koo’aatinak chirixeb’ li na’leb’ aajel ru ke’qatzol.
Anajwan tinch’olob’ oxib’ reheb’ li na’leb’ a’an.Na’leb’ #1—Ilomaq eerib’ chiru li yib’ aj aq’ej re li ink’a’ usChoq’ we laa’in, eb’ li k’amb’olay hix chaq’aleb’ ru, ch’ina us rilb’aleb’, ut neke’sahob’resin ch’oolej.
Li rixmaleb’, q’an toj reetal nawulak chi saq rik’in li q’eq, nak’utun jo’ jun chaq’al ru aq’ej li natenq’ank reheb’ re naq ink’a’ te’ile’q naq yookeb’ chixtaaqenkileb’ lix wa chiruheb’ li taq’a aran Africa.Chi jo’kan ajwi’, eb’ li na’leb’ ut eb’ li b’aanuhom xiwxiweb’ sa’ musiq’ej wan naq ch’ina us neke’ilman, atawaleb’ ru ut k’a’jo’ xsahileb’.
Jo’kan ut sa’ li ruchich’och’ a’in, tento taqak’e reetal li b’alaq’ li chanchan naq us.
Jo’ kixye laj Isaias: “Rahilal saʼ xbʼeenebʼ li nekeʼyehok us re li kʼaʼru inkʼaʼ us, ut inkʼaʼ us re li kʼaʼru us, li nekeʼxkʼe qʼojyin choqʼ saqen, ut saqen choqʼ qʼojyin, li nekeʼxkʼe li kʼa choqʼ kiʼ, ut li kiʼ choqʼ kʼa!”1Sa’ jun hoonal xka’pak’alil ru, b’ar wi’ naq lix santilal lix yu’am li winqilal nayeeman naq a’an jun k’ulub’ej, ut li poqlenk-ib’ nayeeman naq a’an li ach’ab’aak, k’a’jo xnimal qosob’tesinkil naq wanko sa’ li k’ojlajik a’in sa’ roso’jikeb’ li kutan b’ar wi’ lix saqen li evangelio k’ojob’anb’il wi’chik naru nalemtz’un sa’ li qayu’am ut naru nokoxtenq’a chixk’eeb’al reetal li moymoy aj b’alaq’ ut lix yib’ aj na’leb’ li xik’ na’ilok.“Xbʼaan naq ebʼ li wankebʼ xnaʼlebʼ ut keʼkʼuluk re li yaal, ut keʼxkʼul li Loqʼlaj Musiqʼej choqʼ aj kʼamol bʼe chiruhebʼ, ut inkʼaʼ keʼbʼalaqʼiik—ninye chi yaal eere, inkʼaʼ teʼyokʼeʼq chaq ut teʼkuteʼq saʼ li xam, teʼxkuy bʼan xnumsinkil li kutan.”2Na’leb’ #2—Aj ajaq lee ru ut yo’oon wanqexChoq’ re jun li topi, wi naxkanab’ ilok junpaataq malaj naxkanab’ k’ehok eetal naru naraqe’ sa’ ruq’ jun li k’amb’olay hix.
Chi jo’kan ajwi’, li musiq’ejil hilank ut xkanab’ankil k’ehok eetal nokoxkanab’ sa’ ruq’ li xik’ na’ilok qe.
Li musiq’ejil sachik ch’oolej naxk’am chaq jun nimla xiwxiw sa’ li qayu’am.iStock.com/AngelikaLaj Nefi kixch’olob’ chan ru naq sa’ li roso’jikeb’ li kutan laj Satanas tixyal xq’unb’esinkileb’ malaj xwartesinkileb’ li ralal xk’ajol li Dios “rik’in xtuqub’ankil xch’ool li tz’ejwalej, re te’xye: Chaab’il chixjunil arin Sion; relik chi yaal, yoo chi tamk Sion, chaab’il chixjunil—ut chi jo’kan laj tza naxb’alaq’iheb’ li raam, ut chi seeb’ xch’ool naxk’ameb’ xb’e taq’a sa’ xb’alb’a.”3Ajb’il ru li k’aak’alenk chi kok’ aj xsa’ re xq’axb’al ru li musiq’ejil hilank ut lix kanab’ankil k’ehok eetal.
Li wank chi yo’oon a’an naraj naxye k’aak’alenk chi tz’aqal chiru li xiwxiw ut eb’ li ch’a’ajkilal.
Ut li k’aak’alenk naraj naxye wank chi aj-o re ilok ut kolok-ix.
Sa’ musiq’ejil aatin, tento naq toowanq chi aj-o ut k’eek’ooq qach’ool chirab’inkil xhasb’ li Santil Musiq’ej ut eb’ li eetalil naxk’eheb’ chaq li Qaawa’ rik’in laj k’aak’alenel sa’ xb’een li najt xteramil kab’l.4“Relik chi yaal, ut nintz’aama cheru … naq chexyo’leq rik’in tijok junelik, re naq ink’a’ texjalb’ehiiq xb’aan li aaleek xb’aan laj tza, … xb’aan naq k’ehomaq reetal, a’an maajun chaab’ilal naxk’e choq’ eeq’ajkamunkil.”5Xjayalinkil li qayu’am rik’in li Kolonel ut lix evangelio nokoxk’e chixq’ax ru li rajom li ruchich’och’il winq chixkanab’ankil wank chi aj-o sa’ musiq’ej ut chi wank jo’ aj q’em.
Naq osob’tesinb’ilo rik’ineb’ li xsa’ qu re ilok ut eb’ li qaxik re ab’ink,6 li Santil Musiq’ej naru naxnimob’resi li qachaab’ilal re ilok ut ab’ink sa’eb’ li hoonal naqak’oxla naq moko aajel ta ru ilok malaj ab’ink malaj naq naqak’oxla naq k’a’ruhaq ink’a’ naru na’ile’ malaj na’ab’iik.“Chexyoʼleq ut, re naq kawresinbʼilaqex.”7Na’leb’ #3—Xtawb’al ru li rajom li xik’ na’ilokJun li k’amb’olay hix a’an jun aj yo li naxwa’eb’ jalan chik li xul.
Chixjunil li kutan, rajlal kutan, li k’amb’olay hix a’an jun aj yo.Laj Satanas “a’an aj xik’ ilonel re li tiikilal, ut reheb’ li ani neke’xsik’ xb’aanunkil li rajom xch’ool li Dios.”8 Chixjunil li kutan, rajlal kutan, li k’a’ru naxb’aanu ut li rajom a’an naq eb’ lix teelom ut lix rab’in li Dios te’wanq sa’ rahilal jo’ chanru ajwi’ a’an.9Lix k’uub’anb’il na’leb’ li Yuwa’b’ej re sahil ch’oolejil a’an re xk’amb’aleb’ xb’e li ralal xk’ajol, xtenq’ankileb’ chireek’ankil li sahil ch’oolejil li nakana, ut xk’amb’aleb’ wi’chik rik’in a’an, chi waklijenaqeb’ chi yo’yo ut chi taqenaqeb’ xloq’al.
Laj tza naxyal xq’e chi k’anjelak re naq eb’ lix teelom ut eb’ lix rab’in li Dios sachsooqeb’ xna’leb’ ut ink’a’ sahaqeb’ xch’ool, ut chixramb’al li chaab’ilo’k chi junelik chiruheb’.
Li xik’ na’ilok nak’anjelak chi kaw re xt’anb’al li k’a’ru mas xik’ naril sa’ lix k’uub’anb’il na’leb’ li Dios.Laj Satanás maak’a’ xtib’el, ut ramro chiru li chaab’ilo’k chi junelik.
Jo’ jun li nimla xaqxookil tz’ak naxram xha’el jun li nima’, chi jo’kan ajwi’ naq li chaab’ilo’k chi junelik choq’ re li xik’ na’ilok ramro xb’aan naq maak’a’ xtib’el.
Xb’aan naq kixpo’resi xch’ool, laj Lucifer kixram xb’eheb’ li osob’tesihom ut li k’a’ru nanumsiman sa’ li ruchich’och’ nak’ulman ka’ajwi’ rik’in jun muheb’aal re li tib’el ut li b’aqel.
Jun xnimal xch’olob’ankil li aatin majewanb’il sa’eb’ li loq’laj hu, nak’utb’esiman rik’in naq ink’a’ naru nachaab’ilo’ ut ink’a’ naru nawulak jo’ li qaChoxahil Yuwa’.Xb’aan naq li qatib’el jwal aajel ru sa’ lix k’uub’anb’il na’leb’ li Yuwa’b’ej ut choq’ re li chaab’ilo’k chi junelik sa’ musiq’ej, laj Lucifer naraj xrambal li xchaab’ilob’resinkil qib’ naq nokoraale chiroksinkil li qatib’el chi ink’a’ us.
Li Awa’b’ej Russell M. Nelson xk’utum naq, sa’ xraqik, li musiq’ejil xkolb’al qix nachal naq “ “maajun wa us xk’eeb’al li xb’een yokb’ re xik b’ar wi’ tento naq ink’a’ tooxik, chi moko xb’aanunkil li maajun w ara tento taqab’aanu.” … Chixjunil li kristiaan wan li ratawom qatib’el li aajeleb’ ru choq’ re li qawanjik.
Eb’ li atawom a’an tz’aqal aajeleb’ ru re xnimob’resinkil roq li yu’am.
Jo’kan ut, k’a’ru naxb’aanu li xik’ na’ilok?
… Nokoraale rik’ineb’ li qatawom.
Nokoraale chixk’uxb’al li k’a’ru tento naq ink’a’ taqak’ux, chiruk’b’al li k’a’ru tento naq ink’a’ taaquk’ ut chi rahok jo’ tento naq ink’a’ tooraho’q!” ”10Jun xka’pak’alil li junelik q’e kutan a’an naq li xik’ na’ilok, li wan sa’ rahilal xb’aan naq maak’a’ xtib’el, nokoxb’oq ut nokoxtikisi chixwotzb’al lix rahilal rik’in roksinkil chi ink’a’ us li qatib’el.
Jo’kan ut, li k’anjeleb’aal maak’a’ re a’an ut ink’a’ naru chiroksinkil a’an tz’aqal li rajom lix yalb’al qatiikisinkil sa’ lix sachb’al qib’ sa’ tib’elej ut sa’ musiq’ej.Xtawb’al ru li rahom jun xik’ na’ilok tz’aqal aajel ru choq’ re li kawresink-ib’ chaab’il re xq’axb’al ru lix rahob’tesihom.11 Xb’aan naq laj taqlanel aj Moroni kixnaweb’ li rajom laj Lamanita, kawresinb’il kiwan re xq’axb’aleb’ ru sa’ li hoonal naq ke’wulak ut ki’el chi uub’ej.12 Li na’leb’ ut li yeechi’ihom a’an nak’anjelak ajwi’ choq’ qe laa’o.“Wi kawresinb’ilex ink’a’ texxuwaq.“Ut re naq texruuq chixkolb’al eerib’ chiru lix wankil laj xik’ ilonel.”13B’oqom, yeechi’ihom, ut nawom ch’oolejJo’ chanru naq naru natzolman aajelil ru na’leb’ sa’ rilb’al xwanjikeb’ li k’amb’olay hix ut eb’ li topi, jo’kan ajwi’ laa’o tento taqasikeb’ li na’leb’ ut reetalileb’ li xiwxiw sa’eb’ li k’a’ru neke’k’ulman rajlal kutan sa’ li yu’am.
Naq naqasik’ jun k’a’uxl ut jun aamej k’ulub’ej re xk’ulb’al choxahil b’eresihom xb’aan lix wankil li Santil Musiq’ej, jo’kan ut junjunq reheb’ li chaab’il na’leb’ naru neke’qak’ul ut naab’al reheb’ resilal li xiwxiw naru neke’xkol qix te’chalq sa’eb’ li k’a’ru neke’qanumsi.
Sa’eb’ li loq’laj hu, jo’ ajwi’ sa’ li qayu’am, neke’tawman jaljookil ru aatin ninqeb’ xwankil.Xin’aatinak chirix oxib’ ajwi’ reheb’ li na’leb’ li naru neke’k’eeman reetal sa’ li b’eek xqab’aanu chaq aran Africa xSusan ut laa’in.
Nekexinb’oq ut ninwaklesi lee ch’ool chi k’oxlak chirix li hoonal a’an rik’ineb’ li k’amb’olay hix ut eb’ li topi ut xk’eeb’al reetal k’a’ chik ru li na’leb’ naru neketzol choq’ eere ut choq’ re lee junkab’al.
Jultikaq eere naq lee rochoch a’an tz’aqal li na’ajej re xtzolb’al ut xyu’aminkil li evangelio.Naq yooqex chixsumenkil li b’oqom a’in rik’in paab’aal, taachalq musiq’anb’il na’leb’ sa’ lee k’a’uxl, sa’ lee raam te’yo’laaq chaq musiq’ejil eek’ahom, ut teek’e reetal li k’a’ru teeyoob’ xb’aanunkil malaj toj yooqex xb’aanunkil re texruuq “chixk’ulb’al anchal lix kolb’a-ib’ aq’ li Dios cherix, re naq texruuq chixkuyb’al li rahil kutan, chi akaq xeb’aanu chixjunil, re naq texruuq chi wank chi xaqxo.”14Ninyeechi’i naq li rosob’tesihom li kawresink-ib’ chi chaab’il ut li musiq’ejil kolb’a-ix taawanq sa’ lee yu’am naq yo’oon wanqex ut texseeb’anq chi tijok chi kok’ aj xsa’.Ninch’olob’ xyaalal naq li b’eek sa’ xb’ehileb’ li sumwank naxk’e musiq’ejil kolb’a-ix ut naxk’am chaq li sahil ch’oolejil li nakana sa’ lee yu’am.
Ut ninch’olob’ xyaalal naq li Kolonel waklijenaq chi yo’yo ut yo’yo tooxtenq’a ut tooxkawob’resi sa’eb’ li rahil kutan.
Ninch’olob’eb’ xyaalal eere li yaal a’in, sa’ lix loq’laj k’ab’a’ li Jesukristo, amen.
Jwal ch’ina-us li b’ichank chirix li Kolonel.Sa’ li chihab’ 2015, li Naciones Unidas xe’xpuktesi jun hu li k’ab’a’inb’il, “Li na’leb’ choq’ re li usaak li taaruuq chi kanaak.” Kiyeeman naq a’an “jun hu tz’iib’anb’il sa’ komonil re xtawb’al li tuqtuukilal ut li usaak choq’ reheb’ chixjunileb’ li wankeb’ sa’ li ruchich’och’, anajwan ut sa’eb’ li chihab’ chalel.” Sa’ “Li na’leb’ choq’ re li usaak li taaruuq chi kanaak,” wankeb’ wuqlaju li jayalihom li te’aje’q xchoyb’al sa’ li chihab’ 2030, jo’: xmaak’a’il li neb’a’il, xmaak’a’il li tz’okaak, xchaab’ilal li tzolok, xjuntaq’eetalil li ixq rik’in li winq, li saq ruhil ha’, ut li chaab’il trab’aaj.1Us xk’oxlankil li na’leb’ a’in chirix “li usaak li naru chi kanaak,” ut nim xwankil.
A’ut li patz’om li q’axal aajel wi’chik ru, a’an ma te’ruuq li tenamit chi kanaak.
K’a’ru li natenq’ank re jun tenamit chi numtaak, li naxk’e li sahil ch’oolejil, li chaab’ilo’k, li tuqtuukilal, ut li wank sa’ xyaalalil reheb’ li ani wankeb’ chi sa’?
Sa’eb’ li loq’laj hu, tz’iib’anb’il resil wiib’ li tenamit li ke’wan chi jo’kan.
K’a’ru naru naqatzol rik’ineb’ a’an?Sa’ najter kutan, laj Enok, li najteril yuwa’b’ej ut profeet, kijultikank aatin sa’ tiikilal, ut “kixyiib’ jun tenamit, a’an li Tenamit re Santilal kiyeeman re, a’an Sion ajwi’.”2 Tz’iib’anb’il naq “li Qaawa’, Sion kixye re lix tenamit, xb’aan naq junajeb’ xch’ool ut junajeb’ xk’a’uxl, ut ke’wan sa’ tiikilal, ut maak’a’ li neb’a’ sa’ xyanqeb’.”3“Ut li Qaawa’ kirosob’tesi li ch’och’, ut eb’ a’an ke’osob’tesiik sa’ xb’eeneb’ li tzuul, ut sa;’ xb’eeneb’ li taqenaqil na’ajej, ut ke’tam.”4Eb’ li tenamit li ke’wan najter sa’ li ch’och’ America, a’eb’ laj Nefita ut laj Lamanita yeeb’il reheb’, ke’wan choq’ xkab’ eetalil jo’ jun tenamit li q’axal us ki’el.
Chirix lix chaq’al ru k’anjel li Kolonel sa’ xyanqeb’ naq waklijenaq chi yo’yo, “ke’b’eek chirix li taqlahom li ke’xk’ul chaq rik’in lix Qaawa’ ut lix Dios, ut ke’kana sa’ li kuyuk sa’ ut li tijok, ut sa’ xch’utub’ankil rib’ chi kok’ aj xsa’ re te’tijoq ut te’rab’i li raatin li Qaawa’.
…“Ut maak’a’ li kaqalink, chi moko li wech’ij-ib’, chi moko li choqink, chi moko li ko’b’eetak yumb’eetak, chi moko li tik’ti’ik, chi moko li kamsink, chi moko k’a’ruhaq paay chi yib’ ru k’a’uxlej; ut relik chi yaal naq moko kiru ta kiwan junaq tenamit li sa wi’chik xch’ool sa’ xyanq chixjunileb’ li tenamit li yo’ob’tesinb’ileb’ xb’aan ruq’ li Dios.”5Eb’ li wiib’ chi tenamit sa’eb’ li raqal a’in ke’wan chi tenq’anb’il xb’aan li osob’tesink li kichal chaq sa’ choxa, sa’ xk’ab’a’ lix anchalileb’ xch’ool chixpaab’ankil li wiib’ xninqal ru taqlahom: “Taara li Qaawa’ laa Dios chi anchal aach’ool, ut chi anchal aawaam, ut chi anchal aak’a’uxl,” ut “Taara aawas aawiitz’in jo’ nakara aawib’.”6 Ke’ab’in chiru li Dios sa’ lix yu’ameb’, ut kexsik’ xchaab’ilaleb’ chirib’ileb’ rib’ sa’ tz’ejwalej ut sa’ musiq’ej.
Jo’ naxye sa’ li hu Tzol’leb’ ut Sumwank, sa’eb’ li tenamit a’in “li junjunq chi winq yoo chixsik’b’al xchaab’ilal li ras riitz’in, ut chixb’aanunkil chixjunil li k’a’aq re ru chi junaj ru lix sa’ li ru sa’ lix loq’al li Dios.”7A’b’anan, jo’ kixye li Elder Quentin L. Cook sa’ li eq’la a’in, li chaab’il tenamit li yeeb’il resil sa’ 4 Nefi sa’ lix Hu laj Mormon ink’a’ kikana chirix wiib’ cient chihab’ chik.
Moko ch’olch’o ta naq junelik taakanaaq li usaak, ut jun li tenamit li q’axal yoo chi usaak naru ajwi’ chi oso’k moqon wi naxkanab’eb’ li chaab’il na’leb’ li neke’k’ehok re li tuqtuukilal ut li usaak li wan wi’.
Sa’ li tenamit a’an, naq eb’ li wankeb’ chi sa’ ke’xq’axtesi rib’ chiru li aaleek xb’aan laj tza, “ke’ok chixjachinkil rib’ sa’ li tastookil jachal; ut ke’ok chixwaklesinkil choq’ reheb’ li junjunq chi iglees re xk’ulb’al xtumineb’, ut ke’ok chixtz’eqtaanankil lix tz’aqal iglees li Kristo.”8“Ut kik’ulman naq chirix naq numenaq oxib’ cient chihab’, eb’ lix tenamit laj Nefi jo’ ajwi’ eb’ laj Lamanita q’axaleb’ aj maak ke’kana.”9Jun cient chihab’ chik chirix a’an, ak ke’kam k’iila mil sa’ li pleetink-ib’, ut li nimla tenamit a’an li kiwan chaq sa’ xyaalalil, kikana choq’ kok’ teep li yookeb’ chixpleetinkil rib’eb’.Naq nink’oxla a’in, ut xkomoneb’ chik li tenamit li ke’tam ut moqon chik ke’oso’, nink’oxla naq naru naqaye naq wi eb’ li tenamit neke’el chaq rik’in li Dios ut ink’a’ neke’reek’a lix teneb’ankileb’ chiru a’an, wi neke’xkanab’ b’an rib’ chiru “lix tel li tz’ejwalej,” chalel li sachk sa’ xb’eeneb’.
Xkanab’ankil qib’ chiru lix tel li tz’ejwalej, a’an xtz’eqtaanankil laj Yo’ob’tesihom re xk’ulub’il ut xloq’al li winq, ut a’an xyalb’al qaq’e chixk’ulb’al li b’ihomal, li wankilal, ut li nimaak qu xb’aan li ruchich’och’ (ut wan naq reetz’unkil ut xrahob’tesinkil li jalaneb’ xna’leb’).
A’ut, li neke’wan sa’ chaab’il ch’uut neke’xsik’, jo’ kixye li rey aj Benjamin, naq “taanimanq xnawomeb’ chirix lix loqʼal aʼan li kiyoʼobʼtesink reheb’, malaj xnawomeb’ chirix li kʼaʼru tiik ut yaal.”10Li junkab’al jo’ ajwi’ li paab’aal q’axal aajeleb’ ru re xk’eeb’al reheb’ li kristiaan ut reheb’ li tenamit wankeb’ wi’ li jar chaab’ilal li neke’kawob’resink re li tenamit re taaruuq chi kanaak.
Eb’ li chaab’ilal a’in, li xe’enb’ileb’ sa’ li evangelio, a’aneb’ li tiikil ch’oolej, li teneb’aak ut li wank chi teneb’anb’il, li uxtaanank-u, li sumlaak, ut li wank chi tiik sa’ li sumlaak, roxloq’inkil li k’a’ru re jalan, k’anjelak chiru qas qiitz’in, lix chaab’ilal li trab’ajik, ut wankeb’ chik xkomon.Laj Gerard Baker, jun aj tz’iib’anel li najolomink re jun periodico sa’ Estados Unidos, Wall Street Journal xk’ab’a’, xtz’iib’a jun aatin re roxloq’inkil lix yuwa’ naq kixket jun cient chihab’.
Li Qawa’ Baker x’aatinak chirix lix najtil xyu’am lix yuwa’, ut chirix a’an xye li aatin a’in:“Us ta maare chiqajunilo taqaj raj xnawb’al chan ru naru naq nimaq roq qayu’am, k’iila sut nink’oxla naq us raj taqak’oxla chan ru naru naq chaab’ilaq li qayu’am, maak’a’ naxye jo’ nimal roq li qayu’am.
Aran nink’oxla naq ninnaw k’a’ru xb’aanu lin yuwa’.“Sa’ li kutan kiyo’la wi’, k’oxlanb’il naq li yu’am a’an jun teneb’ahom, ink’a’ yal jun sihom, naq wan k’anjel chiqab’aanu, ut ink’a’ yal b’ihomal chiqak’ul.
Li k’a’ru ki’eek’asink re chiru li jun cient chihab’ li yo’yo wi’, a’an li kireek’a naq teneb’anb’il sa’ xb’een—choq’ re lix junkab’al, li Dios, ut lix tenamit.“Sa’ li kutan a’in naq na’ilman li sachk li na’ux xb’aan li jachok junkab’al, lin yuwa’ yalb’il xq’e jo’ xb’eelom li rixaqil, ut jo’ xyuwa’eb’ li waqib’ ralal xk’ajol.
K’a’jo’ naq kik’utun a’in naq lin na’ inyuwa’ ke’xk’ul li nimla rahilal rik’in lix kamik jun li ralal.
…“Ut sa’ li kutan a’in, naq li paab’aal ilb’il jo’ jun jalanil na’leb’, lin yuwa’ kiwan sa’ xyu’am jo’ jun Catolico chaab’il ut aj paab’anel, ut ink’a’ ki’eek’an xpaab’aal chirix li yeechi’inb’il xb’aan li Kristo.
Wan naq nink’oxla naq kiwan chi yo’yo chiru naab’al chihab’ xb’aan naq q’axal kawresinb’il chi kamk.“Laa’in usilanb’ilin—osob’tesinb’ilin rik’in chaab’il tzolok, rik’in chaab’il junkab’al, rik’in li usaak sa’ li ruchich’och’ li moko ink’ulub’ ta.
A’ut us ta ninb’antioxi chixjunil a’in, q’axal wi’chik ninb’antioxi li winq a’an, li chiru jun cient chihab’, chi ink’a’ naroyb’eni b’antioxiik chi moko k’ehe’k reetal, yoo chixb’aanunkil lix k’anjel ut lix teneb’ankil, ut chixk’ulb’al li sahil ch’oolejil li nachal sa’ jun chaab’il yu’am.”11Sa’ naab’aleb’ li tenamit, li paab’aal ut li paab’ank ink’a’ chi k’eeb’il xwankil naq yookeb’ chi nume’k li chihab’.
Xe’k’ihan li ani neke’k’oxlank re naq ink’a’ na’ajman ru xpaab’ankil ut ab’ink chiru li Dios re taawanq li tiikilal sa’ xyu’ameb’ li kristiaan ut eb’ li tenamit sa’ li ruchich’och’ anajwan.12 Nink’oxla naq naru naqaye naq wan naq eb’ li maak’a’eb’ xpaab’aal naru neke’wan chi tiik ut chi chaab’il.
A’b’anan ink’a’ naru naqaye naq nak’ulman a’in chi ink’a’ tenq’anb’il xb’aan li Dios.
Yookin chi aatinak chirix lix saqen li Kristo.
Li Kolonel kixye: “Laa’in li tz’aqal saqen li nakutanob’resink re li junjunq chi winq li nachal sa’ li ruchich’och’.”13 Us ta naqanaw, us ta ink’a’, li junjunq chi winq, ixq, ut al, maak’a’ naxye k’a’ru lix paab’aal, lix na’aj, malaj lix kutankil, naxk’ul lix saqen li Kristo, ut naru naxk’e reetal b’ar wan li us ut li ink’a’ us—a’an li reek’ob’aal xch’ool naqaye re.14A’b’anan, naq xb’aan li ruchich’och’il na’leb’ nak’oxlaman naq li chaab’ilal wan chi jachjo ru rik’in li teneb’ank chiru li Dios, ak xsetman chaq lix xe’ li che’.
Li ruchich’och’il na’leb’ ut li k’a’ru k’aynaq chi uxmank, moko tz’aqal ta re taawanq li chaab’ilal sa’ jun tenamit.
Wi junaq kristiaan maajun chik dios naril, ka’ajwi’ li naraj lix ch’ool, ut maajun chik chaab’ilal naxsik’, ka’ajwi’ tz’aqal li ratawom ut li rajom, sa’ roso’jik taa’ilmanq li k’a’ru nachal xb’aan a’an.Jo’ jun eetalil, jun tenamit b’ar wi’ li tz’ejwalejil rahok ka’ajwi’ ramb’il xb’aan li k’a’ru naraj li junjunq, a’an jun tenamit li yoo chi q’aak.
Li muxuk sumsu, li yumb’eetak ko’b’eetak, i kok’al neke’yo’la chi moko sumsu ta lix na’ xyuwa’,15 ut li tz’eqok k’uula’al, a’an a’in xkomon li ruuchinihom li tz’ejwalejil wank.
Chirix a’in neke’chal xkomoneb’ chik li ch’a’ajkilal li moko neke’xk’am ta rib’ rik’in lix kawilal jun tenamit, jo’ lix k’ihaleb’ li kok’al li neke’niman sa’ neb’a’il chi maak’a’ jun yuwa’b’ej re xk’eeb’aleb’ xna’leb’, wan naq chiru naab’al tasal tenamit; eb’ li ixq li xjuneseb’ rib’ neke’xb’aanu li k’anjel li tento raj naq wotzb’ilaq rik’in xsum; ut xmajelal li tzolok li na’ux naq eb’ li tzoleb’aal, ut xkomoneb’ chik li k’anjeleb’aal, yookeb’ chi k’anjelak re xtuqub’ankil ru li sachk li xk’ulman sa’ li ochoch.16 Ut rochb’eeneb’ li yajel a’in re tenamit, maak’a’jo’ li rahilal ut rahil ch’oolejil na’uxman reheb’ li kristiaan—sa’ xk’a’uxleb’ ut sa’ xch’ooleb’ li ani wankeb’ xmaak, ut li ani maak’a’eb’ xmaak.Laj Nefi kixye:“Rahilal chichalq sa’ xb’een li ani naxk’e xxik chirab’inkil lix na’leb’eb’ li winq, ut naxtz’eqtaana xyaalal lix wankil li Dios, ut li maatan re li Santil Musiq’ej!
…“… Rahilal sa’ xb’eeneb’ chixjunil li neke’siksot, ut neke’josq’o’ sa’ xk’ab’a’ li yaal naxk’e li Dios!”17Chi junpak’al chik, li sahil esil naqaye reheb’ li qakok’al ut re chixjunileb’ li winq, a’an naq “li yaal chirix li Dios” naxk’ut chiqu, jo’ kixye laj Pablo, “jun li b’e q’axal wi’chik chaab’il,”18 a’an xb’ehil li sahil ch’oolejil choq’ re li kristiaan ut choq’ re li tenamit sa’ li kutan a’in, ut choq’ re li junelikil tuqtuukilal ut sahil ch’oolejil moqon.Li na’leb’ chirix li Dios, a’an li yaalil na’leb’ sa’ lix k’uub’anb’il na’leb’ re sahil ch’oolejil choq’ reheb’ li ralal xk’ajol.
A’an a’in li yaalil na’leb’: naq li Dios yo’yo, naq a’an lix Choxahil Yuwa’ li qamusiq’; naq xb’aan xrahom kixk’eheb’ taqlahom li neke’xk’am qab’e re xk’ulb’al li sahil ch’oolejil rik’in a’an, naq li Jesukristo a’an Ralal li Dios ut aj Tojol qix, naq kixk’ul rahilal ut kikam re xtojb’al rix qamaak wi naqajal qak’a’uxl, naq kiwakli chaq chiru li kamk, re te’wakliiq chi yo’yo chixjunileb’ li winq, ut naq chiqajunilo tooxaqliiq chiru a’an re taaraqe’q aatin chiqix, ut taqaq’axtesi resil li qayu’am.19Naq b’eleeb’ chihab’ xtiklajik chaq li “rawa’b’ejileb’ laj raqol aatin” jo’ yeeb’il re sa’ lix Hu laj Mormon, li profeet aj Alma kixkanab’ lix na’aj jo’ xb’eenil aj raqol aatin re xk’eeb’al rib’ chixb’eresinkil li Iglees.
A’an kiraj aatinak chirix li q’etq’etil, li rahob’tesink, ut li rahok eechej li yoo chaq chi nimank sa’ xyanqeb’ li tenamit, ut mas wi’chik sa’ xyanqeb’ li komon sa’ li Iglees.20 Jo’ kixye li Elder Stephen D. Nadauld, “Laj Alma ink’a’ kiraj xk’eeb’al ut xk’anjelankil naab’al chik li chaq’rab’ re naq eb’ lix tenamit te’xb’aanu li us; kiraj b’an xyeeb’al li raatin li Dios reheb’, xk’utb’al li tzol’leb’, re naq rik’in xtawb’al ru li k’uub’anb’il na’leb’ re li tojok-ix, te’xjal li k’a’ru yookeb’ chixb’aanunkil.”21Maak’a’jo’ li naru naqab’aanu, jo’ rech kab’al ut rech tenamitil li qas qiitz’in, re xk’eeb’al chi wank ut chi kanaak li chaab’ilal sa’ li tenamit li wanko wi’; ut li qak’anjel li q’axal aajel ru, a’an xk’utb’al ut xyu’aminkil li yaal li wan sa’ lix k’uub’anb’il na’leb’ li Dios choq’ re li qakolb’al.
Jo’ naxye sa’ jun li b’ich:At xpaab’aaleb’ li qayuwa’,Taqaraheb’ li qas qiitz’in,Ut tatqak’ut rik’in rahok,Sa’ qayu’am, ut sa’ qaatin.22Wi laa’o, ut wi naab’al reheb’ li qech tenamitil taaqasik’ li qana’leb’ ut taaqak’am li qab’e jo’ chanru li yaal k’eeb’il xb’aan li Dios, taanumtaaq li chaab’ilal li ajb’il ru sa’ li junjunq tenamit.Xb’aan lix rahom, li qaChoxahil Yuwa’ kixk’e li Ralal Jun Chirib’il, li Jesukristo, re taaruuq taawanq qayu’am chi junelik.23Li Jesukristo “maak’a’ naxb’aanu, ka’ajwi’ wi taawanq choq’ re lix chaab’ilal li ruchich’och’; xb’aan naq naxra li ruchich’och’, jo’kan naq naxq’axtesi tz’aqal lix yu’am re naq taaruuq chixjilosinkil chaq chixjunileb’ li winq rik’in.
Jo’kan naq maajun naxtaqla naq ink’a’ te’xk’ul li kolb’a-ib’ xb’aan.“K’ehomaq reetal, ma naxjap re chixyeeb’al re anihaq: Elen wik’in?
K’ehomaq reetal, ninye eere, ink’a’; naxye b’an: Chalqex wik’in chejunilex xmaril li ruchich’och’, loq’omaq li leech ut lix ya’al kab’, chi maak’a’ tumin ut chi maak’a’ xtz’aq.”24A’in naqach’olob’ “rik’in x’anchalil qana’leb’ sa’ qach’ool, sa’ li musiq’ej re tuulanil,”25 ut sa’ xk’ab’a’ li Jesukristo, amen.
Ex inraarookil was wiitz’in, jo’ naxye chaq sa’ jun k’utb’esinb’il na’leb’ sa’ li tasal 120 re li Tzol’leb’ ut Sumwank, li ch’utam b’ar wi’ taanawmanq k’a’ru taab’aanumanq rik’in li lajetqil—a’an li Xb’eenil Awa’b’ejil, lix Molameb’ li Kab’laju chi Apostol, ut li Obispil aj Jolominel—neke’xk’e xwankil chan ru taa’oksimanq li tumin re li Iglees.
Sa’ li junjunq chi ch’uut re li Iglees neke’xjek’i li tumin a’ yaal jo’ naxye chaq sa’ li k’uub’anb’il na’leb’ re roksinkil li tumin, li eetalil k’utb’il, ut eb’ lix b’aanuhom k’ulub’anb’il xb’aaneb’.Li Departamento de Auditorías re li Iglees, b’ar wi’ neke’k’anjelak tzolb’ileb chi kristiaan ut li moko b’aqb’il ta ru rik’ineb’ li komon chi ch’uut sa’ li Iglees, teneb’anb’il sa’ xb’een chixb’aanunkil li tz’ilok-ix ma k’uulanb’il chi us li maatan naqak’ul, chirilb’al chan ru natojman li junjunq chi k’anjel xb’aanuman, ut chirilb’al ut chixk’uulankil li eechej re li Iglees.A’ yaal li auditoría li xb’aanuman, li Departamento de Auditorías re li Iglees naxye naq sa’ chixjunil li xnimal ru k’utb’il, li maatan k’ulb’il, li tumin tojb’il, ut li eechej re li Iglees sa’ li chihab’ 2018 xe’tz’iib’aman resil ut xe’oksiman a’ yaal jo’ naxye chaq li k’uub’anb’il na’leb’ re roksinkil li tumin, li eetalil k’utb’il, ut eb’ lix b’aanuhom k’ulub’anb’il xb’aan li Iglees.
Li Iglees naxb’aanu li k’a’ru naxk’ut reheb’ li komon naq ink’a taqanumsi li sachok tumin chiru li naqanaw jarub’ taqak’ul, naq ink’a’ taqach’ik qib’ chi k’asok, ut naq taqak’uula b’ayaq choq’ re naq nachal li hoonal re ch’a’ajkilal.K’utb’esinb’il chi anchal qach’ool,Departamento de Auditorías re li IgleesKevin R. JergensenJolominel re li ch’uut
Ex inraarookil was wiitz’in, jo’ naxye chaq sa’ jun k’utb’esinb’il na’leb’ sa’ li tasal 120 re li Tzol’leb’ ut Sumwank, li ch’utam b’ar wi’ taanawmanq k’a’ru taab’aanumanq rik’in li lajetqil—a’an li Xb’eenil Awa’b’ejil, lix Molameb’ li Kab’laju chi Apostol, ut li Obispil aj Jolominel—neke’xk’e xwankil chan ru taa’oksimanq li tumin re li Iglees.
Sa’ li junjunq chi ch’uut re li Iglees neke’xjek’i li tumin a’ yaal jo’ naxye chaq sa’ li k’uub’anb’il na’leb’ re roksinkil li tumin, li eetalil k’utb’il, ut eb’ lix b’aanuhom k’ulub’anb’il xb’aaneb’.Li Departamento de Auditorías re li Iglees, b’ar wi’ neke’k’anjelak tzolb’ileb chi kristiaan ut li moko b’aqb’il ta ru rik’ineb’ li komon chi ch’uut sa’ li Iglees, teneb’anb’il sa’ xb’een chixb’aanunkil li tz’ilok-ix ma k’uulanb’il chi us li maatan naqak’ul, chirilb’al chan ru natojman li junjunq chi k’anjel xb’aanuman, ut chirilb’al ut chixk’uulankil li eechej re li Iglees.A’ yaal li auditoría li xb’aanuman, li Departamento de Auditorías re li Iglees naxye naq sa’ chixjunil li xnimal ru k’utb’il, li maatan k’ulb’il, li tumin tojb’il, ut li eechej re li Iglees sa’ li chihab’ 2020 xe’tz’iib’aman resil ut xe’oksiman a’ yaal jo’ naxye chaq li k’uub’anb’il na’leb’ re roksinkil li tumin, li eetalil k’utb’il, ut eb’ lix b’aanuhom k’ulub’anb’il xb’aan li Iglees.
Li Iglees naxb’aanu li k’a’ru naxk’ut reheb’ li komon naq ink’a taqanumsi li sachok tumin chiru li naqanaw jarub’ taqak’ul, naq ink’a’ taqach’ik qib’ chi k’asok ut xk’uulankil b’ayaq choq’ re naq nachal li we’ej.K’utb’esinb’il chi anchal qach’ool,Departamento de Auditorías re li IgleesJared B. LarsonJolominel li ch’uut
Naq ninwula’ani chaq eb’ li jalb’il xch’ool sa’ rochocheb’, jun reheb’ li patz’om nawulak chiwu xb’aanunkil reheb’ a’an chan ru naq ke’xnaw ru li Iglees ut chan ru naq ke’xkub’si xha.
Maak’a’ naxye wi’ sa’ li hoonal a’an yoo chi wulak sa’ li Iglees malaj ink’a’ chik nawulak chiru naab’al chihab’.
Lix sumenkil junelik juntaq’eet: rik’in jun sahil se’ ut jun ilob’aal nalemtz’un neke’ok chixyeeb’al resil chan ru naq ke’tawe’.
Relik chi yaal, naqataw ru naq li esil chirix li jalajik ch’oolej a’an ajwi’ junelik li esil chan ru kootawe’.Li Jesukristo a’an ajwi’ li Qaawa’ reheb’ li k’a’aq re ru neke’sach.
A’an naxraheb’ li k’a’aq re ru sachb’ileb’.
Jo’kan naq a’an kixk’ut li oxib’ jaljookil ru aatin li naqataw sa’ li ch’ol 15 re laj Lukas: eb’ li jaljookil ru aatin re li karneer sachenaq, re li tumin sachenaq ut, sa’ xraqik, li yuwa’b’ej li kixkuy xmaak li ralal.
Sa’ li junjunq seraq’ a’in maak’a’ naxye k’a’ut naq ke’sachman.
Maak’a’ naxye ma ke’xk’e reetal naq sachenaqeb’.
Wan jun xnimal ru eek’ahom re sahil ch’oolejil li naxyaab’asi, “Chisaho’q sa’ qach’ool wochb’eenex, xb’aan naq xintaw lin karneer li xsachk chiwu.”1 Sa’ xraqik, maak’a’ sachenaq choq’ re a’an.2Nawaj xwotzb’al eere sa’ li ewu a’in li k’a’ru jwal loq’ choq’ we—li esil chirix chan ru naq kintawe’ laa’in.Naq yookin chaq chi wulak sa’ 15 chihab’, kinb’oqe’ xb’aan li wikan laj Manuel Bustos chi wank jarub’aq kutan rik’in ut lix junkab’al arin sa’ li Estados Unidos.
A’an a’in jun xnimal ru hoonal kixk’e rib’ chiwu re naq tinruuq chixtzolb’al li ingles.
Li wikan ak okenaq chik sa’ li paab’aal a’in junxil chiru naab’al chihab’, ut wan rik’in jun xnimal ru musiq’ej re xpuktesinkil li aatin.
Maare jo’kan naq lin na’, laa’in moko xinnaw ta, ki’aatinak rik’in a’an ut kixye re naq us naq tinxik rik’ineb’ a’b’an wan jun na’leb’: naq ink’a’ tixyal xq’e chinq’unb’esinkil naq tin’ok jo’ komon sa’ lix Iglees.
Laa’o wan qapaab’aal sa’ li Catolico chiru naab’al tasal tenamit, ut maak’a’ rajom naq taqajal a’an.
Li wikan wan xch’ool naq chi jo’kan taakanaaq, ut kixtz’aqob’resi li raatin ut q’axal wi’chik naq ink’a’ naxsume we k’a’ruhaq inpatz’om chirix li Iglees.A’b’anan, li k’a’ru ink’a’ neke’ru chixmuqb’al chiwu li wikan ut lix chaab’il ixaqil a’an aniheb’ a’an.3Ke’xk’e we jun li warib’aal sa’ jun na’ajej b’ar wi’ wan naab’al li hu.
Kiwil naq sa’ lix nimal ru xna’aj li hu’ wankeb’ maare wiib’ cient reetalil lix Hu laj Mormon sa’ naab’al aatinob’aal; wan tana’ jun may sa’ li aatinob’al español.Sa’ jun kutan, rik’in wajom chi nawok, kinchap jun lix Hu laj Mormon sa’ español.A’an jun li q’un b’ayaq li rix, saqirax lix b’onol, wan li reetalil li anjel Moroni sa’ li rix.
Naq kinte, sa’ lix b’eenil perel tz’iib’anb’il jun li yeechi’ihom: “Ut naq teekʼul li kʼaʼaq re ru aʼin, nawaj relajinkil cheru naq chepatzʼ re li Dios, li Junelik Yuwaʼbʼej, saʼ lix kʼabʼaʼ li Kristo, ma inkʼaʼ yaal li kʼaʼaq re ru aʼin; ut wi texpatzʼoq rikʼin xʼanchalil eechʼool, chi tiik eerajom, chi wank eepaabʼaal chirix li Kristo, aʼan tixkʼutbʼesi cheru li yaal chirix, rikʼin lix wankil li Santil Musiqʼej.”Sa’ xraqik tiqb’il ru li aatin: “Ut rikʼin lix wankil li Santil Musiqʼej naru teenaw li yaal chirix chixjunil li kʼaʼaq re ru.”4K’a’jo’ xch’a’ajkilal xch’olob’ankil chan ru kinixtoch’ li raqal a’an sa’ lin k’a’uxl ut lin ch’ool.
Rik’in x’anchalil inch’ool ninye eere naq moko yookin ta chixsik’b’al “li yaal.” Laa’in ka’ajwi’ jun saaj winq, sa inch’ool rik’in lin yu’am, yookin chixyalb’al xsahilal li k’a’ru ak’ nawil.A’b’anan, rik’in li yeechi’ihom a’an sa’ lin k’a’uxl, kin’ok chirilb’al ru li hu sa’ muqmu.
Naq yookin chixtzolb’al, kintaw ru naq wi relik chi yaal nawaj xnawb’al li k’a’ru wan chi sa’, tento naq tin’ok chi tijok;.
Ut chiqajunilo naqanaw chi tz’aqal yaal li k’a’ru nak’ulman naq naqak’e qach’ool moko ka’aj ta wi’ chirilb’al ru, jo’kan b’an ajwi’, tijok chirix lix Hu laj Mormon.
Us b’i’, a’an kink’ul laa’in.
A’an a’in q’axal wi’chik chaab’il ut ka’ajwi’ jun sutaq choq’ we—yaal, tz’aqal re ru juntaq’eet jo’ neke’xnumsi naab’aleb’ chi komon sa’ xsutam li ruchich’och’.
Xinwulak chixnawb’al xb’aan lix wankilal li Santil Musiq’ej naq Lix Hu laj Mormon a’an yaal.Jo’kan naq xkohin rik’in li wikan re xch’olob’ankil chiru li k’a’ru kik’ulman ut naq ak kawresinb’ilin chik re naq taakub’eeq inha’.
Li wikan kisach tz’aqal xch’ool.
Ki’ok sa’ lix b’eleb’aal ch’iich’, ut xko’o toj sa’ li aeropuerto ut kisutq’i chaq rik’in lin b’oleet re li avion re q’ajk sa’ ochoch, rik’in jun li ch’ina hu choq’ re lin na’ b’ar wi’ kixtz’iib’a, “Laa’in maak’a’ xinb’aanu chirix a’an!”Maare anchal yaal li k’a’ru naxye.
Laa’in kintawe’ chi tz’aqal xb’aan lix wankilal Lix Hu laj Mormon.Maare naab’aleb’ tawb’ileb’ xb’aaneb’ li qachaab’il misioneer sa’ xsutam li ruchich’och’, chixjunileb’ jo’ sachb’a-ch’oolej.
Malaj tawb’ileb’ xb’aaneb’ ramiiw k’eeb’ileb’ chi na’no xb’aan li Dios sa’ lix b’eheb’.
Jo’kan ajwi’ maare ke’tawman xb’aan anihaq sa’ li tasal tenamit a’in malaj xb’aan junaq lix xe’toonileb’.5 A’ yaal chan ru kik’ulman, re xik chi uub’ej sa’ jun tz’aqal jalajik ch’oolej, chixjunileb’ tento wanqeb’ xch’ool re te’tawe’q xb’aan lix wankilal li yaal li wankeb’ sa’ lix Hu laj Mormon.
Jo’kan ajwi’, tento naq tz’aqal te’xteneb’ rib’ chi yaal rik’in li Dios naq te’xyal xq’e chixpaab’ankileb’ lix taqlahom.Naq xinsutq’i chaq sa’ Buenos Aires, lin na’ kixk’e reetal naq relik chi yaal nawaj xkub’sinkil inha’.
Xb’aan naq laa’in po’resinb’il b’ayaq inmusiq’, rik’in chaab’il na’leb’ank ki’ok chintenq’ankil.
Ut chi ink’a’ kixnaw, ki’ok chixb’aanukil wik’in li tz’ilok-ix re li kub’iha’.
Nink’oxla naq li tz’ilok-ix a’an jwal nim chik xchamal chiru jo’ chanru neke’xb’aanu li misioneer.
A’an kixye we, “Wi taawaj xkub’sinkil laa ha’, laa’in tatintenq’a.
A’b’an xb’een wa tinb’aanu wiib’ oxib’aq li patz’om ut nawaj naq taak’oxla chi us ut tinaasume chi anchal aach’ool.
Ma taateneb’ aawib’ chi wulak sa’ li Iglees chixjunileb’ li domingo?”Kinye re,“Hehe’, laa’in tinb’aanu a’an.”“Ma nakanaw jarub’ hoor nab’ay li junjunq chi ch’utam?”“Hehe’, ninnaw” kinchaq’ok re.A’an kixye wi’chik, “Us b’i’, wi taakub’eeq aaha’, laa’in yooqin chawilb’al ma yooqat chi wulak.” Chirix a’an kixpatz’ we ma yaal naq wan inch’ool naq maajun sut twuk’ li uk’a’ nakaltesin ut li mayib’k.Kinsume, “Hehe’, laa’in tintz’aqob’resi ru a’an ajwi’.”Ut a’an kixye wi’chik, “Wi taakub’eeq aaha’, laa’in tink’aak’ale naq jo’kan taa’uxmanq.” Ut chi jo’kan kixb’aanu rik’in li junjunq chi taqlahom.Li wikan kixb’oq chaq lin na’ re xyeeb’al re naq maak’a’aq lix k’a’uxl, xb’aan naq moqon taanume’q chiwu a’an.
Chirix xnumik kaahib’ chihab’, naq xink’ul lin b’oqb’al re tinxik chi k’anjelak sa’ li Mision Uruguay Montevideo, lin na’ kixb’oq li wikan re xpatz’b’al re jo’q’e tz’aqal taanume’q li wajom.
Chi yaal naq chirix naq kikub’e inha’, lin na’ a’an jun na’b’ej jwal sa chik xch’ool.Kinwulak chixnawb’al naq lix Hu laj Mormon a’an aajel ru sa’ lix b’ehil li jalajik ch’oolej naq naqanumsi sa’ junjunqal li yeechi’ihom naq “jun li winq q’axal wi’chik taaruuq chixjilosinkil rib’ rik’in li Dios rik’in xpaab’ankil li na’leb’ wan chi sa’, chiru k’a’ruhaq chik chi hu.”6Laj Nefi kixch’olob’ chi jo’ka’in li tz’aqal rajom Lix Hu laj Mormon:“Xbʼaan naq nokokʼanjelak chi yalbʼil qaqʼe chi tzʼiibʼak, re xqʼunbʼesinkilebʼ xchʼool li qalal qakʼajol, joʼkebʼ ajwiʼ li qas qiitzʼin, naq teʼxpaabʼ li Kristo, ut teʼxkʼam wiʼchik ribʼ saʼ usilal rikʼin li Dios.
…“Jo’kan b’i’ nokoʼaatinak chirix li Kristo, nasahoʼ saʼ qachʼool rikʼin li Kristo, nokojultikan chirix li Kristo, naqaye profeetil aatin chirix li Kristo, … re naq ebʼ li qalal qakʼajol teʼruuq chixnawbʼal bʼar taaruuq teʼiloq re teʼisiiq lix maakebʼ.”7Sa’ chixjunil lix Hu laj Mormon wan reetalil li santil rajom.Xb’aan a’an naq, anihaq aj ilol hu li tixteneb’ rib’ chi tzolok chi anchal xch’ool, rik’in tijok, moko ka’aj ta wi’ taatzoloq chirix li Kristo, taa’ok aj b’an wi’ chi tzolok rik’in li Kristo—q’axal wi’chik wi naxsik’ ru xyalb’al rix “lix chaab’ilal li raatin”8 ut ink’a’ naxtz’eqtaana sa’ junpaat xb’aan xmaak’a’il xpaab’aal9 li wan xxe’il chiru li neke’xye anihaqeb’ chirix li k’a’aq re ru li maajun sut ke’ril ru sa’ junaq li hu.Li Awa’b’ej Russell M. Nelson xk’oxla sa’ xch’ool: “Naq nink’oxlak chirix lix Hu laj Mormon, nink’oxlak chirix li aatin wankilal.
Eb’ li yaalalil sa’ lix Hu laj Mormon wankeb’ lix wankilal re k’irtesink, waklesink ch’oolej, k’ojob’ank wi’chik, tenq’ank, k’awob’resink, k’ojob’ank ch’oolej ut re naq taawanq xsahil xch’ool li qaam.”10Lin b’oqom sa’ li ewu a’in choq’ qe chiqajunjunqal, maak’a’ naxye jarub’ chihab’ li qawanjik sa’ li Iglees, a’an naq taqakanab’ naq lix wankilaleb’ li yaalalil sa’ lix Hu laj Mormon toohe’xtaw ut toohe’xq’alu jun sut wi’chik ut rajlal kutan naq yooqo chixsik’b’al chi anchal qach’ool li k’utb’esinb’il na’leb’ choq’ qe.
Ut tixb’aanu, wi laa’o naqakanab’ chixb’aanunkil.Ninch’olob’ xyaalal chi anchal inch’ool naq sa’ lix Hu laj Mormon wan lix tz’aqalil lix evangelio li Jesukristo, ut naq li Santil Musiq’ej tixxaqab’ xyaalal k’iila sut re anihaq li tixsik’ xnawom chi anchal xch’ool re xkolb’al li raam.11 Sa’ xk’ab’a’ li Jesukristo, amen.
Ex raarookil was wiitz’in, ch’a’aj chiwu xpaab’ankil naq 71 chihab’ chaq, sa’ 1948, kinwan sa’ mision aran Inglaterra, ut naq 44 chihab’ chaq li wixaqil, li xBarbara, ut laa’in kiqak’am li qajunkab’al sa’ Canada naq kink’anjelak jo’ awa’b’ej re li Mision Canada Toronto.
Naq yookin chaq chi k’anjelak aran sa’ abril re 1976, kinb’oqe’ sa’ li Xb’een xMolameb’ li Setenta, ut sa’ 1985 kinb’oqe’ sa’ lix Molameb’ li Kab’laju chi Apostol.
Lin b’oqb’al a’in jalan chiruheb’ li xe’wan chaq we xb’aan naq xe’raqe’, ut maare ink’a’ jwal us naq taaraqe’q anajwan lin b’oqb’al sa’eb’ li Kab’laju; a’b’anan, nintz’aama naq taachalq li kutan a’an ka’ajwi’ chirix naq inb’aanuhom chixjunil li xinixb’oq li Qaawa’ chixb’aanunkil.Sa’ xk’oxlankileb’ li oxib’ roxk’aal chihab’ yookin chi k’anjelak jo’ aj jolomil aj b’eresinel ut li nimla osob’tesink re k’anjelak chiruheb’ li ralaj xk’ajol li Dios, laa’in ink’eehom reetal naq a’an naraj naq chixjunileb’ li ralal xk’ajol te’xtaw tuqtuukilal ut sahil ch’oolejil sa’ xyu’ameb’.Li profeet aj Lehi kixk’ut, “Nekeʼwan li winq [ut li ixq] re naq teʼwanq xsahilebʼ xchʼool.”1 Wankeb’ k’iila rajb’al naq maare ch’a’aj chiqu xtawb’al li tuqtuukilal ut li sahil ch’oolejil sa’ li yu’am a’in; junjunqeb’ a’an li neb’a’il, li pleetik, li ninqi sachk, ut li ch’a’ajkilal sa’ li qatrab’aaj, lix kawilal li qajunxaqalil, ut sa’ li qajunkab’al.A’ut, us ta maak’a’ qawankil sa’ xb’een naab’al re li k’a’ru naru tixtoch’ qayu’am arin sa’ ruchich’och’, wi naqayal qaq’e chi wank jo’ chaab’il tzolom chiru li Qaawa’ Jesukristo, naru taqataw tuqtuukilal ut sahil ch’oolejil us ta nokohe’xsuti li ruchich’och’il ch’a’ajkilal.Jun reheb’ lin kok’al kixye we jun sut, “Yuwa’, yoo ink’a’uxl chirix ma tinruuq chi kuyuk toj’ sa’ roso’jik.” Jo’kan naq kinchaq’ok ut kinye, “Li qaChoxahil Yuwa’ ka’ajwi’ naxpatz’ naq wulaj wulaj taqab’aanu li jwal chaab’il naru chiqu.” Ex was wiitz’in, b’aanuhomaq li jwal chaab’il naru cheru wulaj wulaj, ut sa’ junpaat, tex’ok chixk’eeb’al reetal naq lee Choxahil Yuwa’ naxnaw eeru ut nekexxra.
Ut naq wan eenawom chirix a’an—jun tz’aqal eenawom—taawanq tz’aqal rajb’al ut xyaalalil lee yu’am, ut texnujob’resiiq rik’in sahil ch’oolejil ut tuqtuukilal.Jo’ lix Saqen li Ruchich’och’, li Kolonel kixye, “Chixjunil li taapaab’anq we, ink’a’ taakanaaq sa’ li aak’ab’.”2“Li Jesukristo aʼan li kʼabʼaʼej kʼeebʼil xbʼaan li Yuwaʼbʼej, ut maajun chik kʼabʼaʼej kʼeebʼil li taaruuq tookoleʼq wiʼ;Jo’kan ut, chixjunileb’ li winq [ut li ixq] tento te’xk’ul sa’ xb’eeneb’ li k’ab’a’ej li k’eeb’il xb’aan li Yuwa’b’ej.”3Eb’ li loq’laj hu neke’xk’ut chiqu naq laj Satanas narataw xk’amb’aleb’ xb’e li kristiaan toj sa’ li aak’ab’.
Chixjunil li naxyal wi’ xq’e, a’an re xchupb’al li saqen ut li yaal wan rik’in li Jesukristo ut sa’ lix evangelio.
Jo’ kixk’ut laj Lehi chiruheb’ li ralal xk’ajol, laj tza “naxsikʼ naq chixjunilebʼ li winq teʼwanq saʼ rahilal joʼ chanru ajwiʼ aʼan .”4 Wi “lix k’anjel ut lix loq’al” li qaChoxahil Yuwa’ a’an “xk’eeb’al chi uxmank lix kolb’al chiru li kamk ut lix yu’am chi junelik li winq [ut li ixq],”5 lix “k’anjel” laj Lucifer a’an xk’eeb’al chi uxmank li rahilal ut li rahil ch’oolejil maak’a’ roso’jik choq’ reheb’ li ralal xk’ajol li Dios.
Li maak ut li q’etok aatin neke’xka’ch’inob’resi lix Saqen li Kristo sa’ li qayu’am.
Xb’aan a’an naq li qajom a’an li kanaak sa’ lix Saqen li Kristo, li naxk’am tuqtuukilal ut sahil ch’oolejil.Chiru li waqxaqlaju po xe’nume’, li Qaawa’ yoo chaq chixmusiq’ankil lix profeet ut eb’ li apostol chixk’anjelankil junjunqeb’ li jalaak jwal chaab’ileb’.
A’b’anan, na’ok ink’a’uxl naq sa’ li nimla waklesink k’a’uxlej chirixeb’ li jalaak, maare sachenaq li musiq’ejil rajomeb’ li jalaak a’an.Laj Joseph F. Smith kixye: “K’ojob’anb’il wi’chik lix evangelio li Jesukristo li yaal, saq ru, ut moko ch’a’aj ta.
Teneb’anb’il sa’ qab’een laa’o chixk’aak’alenkil sa’ xb’een li ruchich’och’.”6 A’an kixye ajwi’ naq li evangelio li yaal, saq ru, ut saqen ru, a’an “lix tzol’leb’ li Kristo re li kolb’a-ib’.”7Saʼ Ebʼ Lix Raqalil li Paabʼaal, li profeet aj Jose Smith kixkʼut naq “saʼ xkʼabʼaʼ lix tojbʼal rix li maak xbʼaan li Kristo, chixjunilebʼ li winq nekeʼru chi koleʼk, rikʼin abʼink chiru li chaqʼrabʼ ut kʼojobʼanbʼil kʼanjel re li evangelio.”8Ebʼ li xbʼeenil naʼlebʼ re li evangelio aʼaneb xpaabʼankil li Qaawaʼ Jesukristo, li jalbʼa-kʼaʼuxlej, li kubʼihaʼ, li maatan re li Santil Musiqʼej, ut li kuyuk tojʼ saʼ rosoʼjik.
Li ras, laj Hyrum, kixye, “Kʼutumaqebʼ li xbʼeen raqal chi naʼlebʼ re li evangelio—kʼutebʼ rajlal rajlal; teetaw naq wulaj wulaj taakʼutbʼesimanq cheru li akʼ naʼlebʼ ut xkomon chik li saqen chirix.
Taaruuq teenimob’resi ruheb’, re teetaweb’ ru chi us.
Chirix a’an saqen wi’chik ru naq te’xtaw ru li ani tzolb’ileb’ eeb’aan.”9Li b’e q’axal chaab’il taqileb’ wi’ li musiq’ejil rajom li Iglees, a’an xyu’aminkil lix k’utum li Kristo li yaal, saq ru, ut saqen ru ut xpaab’ankileb’ li wiib’ xninqal ru xtaqlahom li Kolonel: “Taara li Qaawaʼ laa Dios chi anchal aachʼool.
… Taara laa was aawiitzʼin joʼ nakara aawibʼ aajunes.”10Xpaab’ankileb’ li wiib’ xninqal ru taqlahom a’an tixte li b’e re xk’ulb’al xkomon chik li tuqtuukilal ut sahil ch’oolejil.
Naq naqara ut nokok’anjelak chiru li Qaawa’, ut naq naqaraheb’ ut nokok’anjelak chiruheb’ li qech kab’al, ak re naq taqeek’a xkomon chik li sahil ch’oolejil, ut maak’a’aq junaq b’e jwal chaab’il wi’chik chiru re xk’ulb’al a’an.Xraab’al li Dios ut xraab’aleb’ li qech kab’al a’an li tzol’leb’ k’ub’elanb’il wi’ li k’anjel re rilb’aleb’ li komon; li tzolok chi sa’ li ochoch ut chi tenq’anb’il xb’aan li Iglees; li musiq’ejil loq’onink sa’ li hilob’aal kutan; ut li k’anjel re li kolb’a-ib’ sa’ xka’pak’alil li tz’apleb’ t’ikr li tenq’anb’il xb’aan li Komonil re Tenq’ank ut lix molameb’ li xb’eenil.
Chixjunileb’ a’in k’ojob’anb’ileb’ sa’ li choxahil taqlahom re xraab’al li Dios ut re xraab’al li qech kab’al.
Ma wan tab’i’ k’a’ruhaq li saqen wi’chik ru ut aajel wi’chik ru chiru a’an?Xyu’aminkil li k’uub’anb’il na’leb’ re li evangelio li yaal, saq ru, ut saqen ru naxk’e xkomon chik li qahoonal re rula’aninkileb’ li xmalka’an, li maaka’eb’ li rixaqil, li maak’a’eb’ xna’ xyuwa’, li ani wankeb’ xjunes, li yaj, ut li neb’a’.
Taqataw tuqtuukilal ut sahil ch’oolejil sa’ li qayu’am naq yooko chi k’anjelak chiru li Qaawa’ ut chiruheb’ li qech kab’al.Eb’ li jalaak sa’ li hilob’aal kutan li neke’xk’e xwankil li xtzolb’al li evangelio sa’ li ochoch ut chi tenq’anb’il xb’aan li Iglees, a’aneb’ hoonal re x’ak’ob’resinkil li qamusiq’ ut li qapaab’aal chiru li Dios sa’ xyanq lix tz’akil li qochoch.
K’a’ chik ru taaruuq tab’i’ tixq’ax ru lix saqenkil ru ut lix aajelil ru a’in?
Ex was wiitz’in, ma naru teek’e reetal naq xtzolb’al ut xk’utb’al li evangelio sa’ li qajunkab’al a’an aajel ru re xtawb’al li sahil ch’oolejil sa’ li qayu’am?Chi aatinak chirix li hilob’aal kutan, li Kolonel kixye, “Xb’aan naq chi yaal a’in jun kutan xaqab’anb’il choq’ aawe re tathilanq chiru laa k’anjel, ut re taaq’axtesi aaloq’onihom chiru li Q’axal Taqenaq Xwankil.”11 Kixye ajwi’, “Re naq numtajenaqaq xsahil aachʼool … rik’in saho’k ch’oolej ut tijok … tento teeb’aanu li k’a’aq re ru a’in rik’in b’antioxink, rik’in xsahil lee ch’ool ut lee rilob’aal … ut chi sa eech’ool ut rik’in xsahilal eerilob’aal.”12K’ehomaq reetal junjunqeb’ li xninqal ru aatin sa’ li k’utb’esinb’il na’leb’ a’in: xsahil aach’ool, saho’k ch’oolej, b’antioxink, xsahil lee ch’ool, sa eech’ool, ut xsahilal eerilob’aal.
Jo’ nintaw ru laa’in, rik’in roxloq’inkil li hilob’aal kutan tento naq toose’eq.Naq noko’ilok komon sa’ jun k’anjel li taqenaq wi’chik ut nim wi’chik xsantilal, k’oxlahomaq x’aajelil ru naq taqak’e jun sahil k’ulunik reheb’ chixjunileb’ li neke’wulak sa’eb’ li qach’utam sa’ Iglees, q’axal wi’chik reheb’ li ak’ komon ut laj ula’.
Tento naq taasaho’q qach’ool rik’in xb’ichankileb’ li b’ich ut rab’inkil chi us li raatinuleb’ li tij re li loq’laj wa’ak, chi teeto li qach’ool ut li qak’a’uxl.Lix ch’olob’ankileb’ li xnawom ch’oolej sa’ li ch’utam re kuyuk sa’ ut re xwotzb’al li xnawom ch’oolej jolominb’il xb’aan jun komon sa’ li obispil, li naxch’olob’ sa’ junpaat jun xnawom xch’ool li jayalinb’il sa’ li k’uub’anb’il na’leb’ re sahil ch’oolejil ut lix evangelio li Jesukristo li yaal, saq ru, ut saqen ru.
Tento naq chixjunileb’ chik te’xtaaqe ajwi’ li na’leb’ a’an.
Tento taajultiko’q qe naq wan jalaneb’ chik hoonal b’ar wi’ us xwotzb’aleb’ seraq’ malaj xwotzb’al resileb’ li qab’eenik.
Naq naqawotz jun xnawom qach’ool li jayalinb’il sa’ lix evangelio li Jesukristo, a’an tixk’e li musiq’ejil ak’ob’resink naq naqawotz xnawom qach’ool chiqib’il qib’.Li k’anjel re rilb’aleb’ li komon chi chaab’il, jwal us naq ilb’il rik’in jun ilob’aal re xraab’al li Dios ut re xraab’aleb’ li qech kab’al.
Chi ch’olch’o ru, laa’o noko’ilok komon xb’aan naq naqara li qaChoxahil Yuwa’ ut li ralal xk’ajol a’an.
Lix yalb’al qaqe’ sa’ rilb’aleb’ li komon chaab’ilaq chik wi ink’a’ naqatamresi li k’anjel a’an.
Lix k’ihal lix sahil qach’ool nachal rik’ineb’ li kok’ k’a’aq re ru re li yu’am a’in, jo’kan naq tento taqil qib’ chi us naq ink’a’ taqatiq xkomon chik li na’leb’ sa’eb’ li jalaak xqak’ul re xnimob’resinkil lix paab’aaleb’ ut xkawob’resinkil xnawom xch’ooleb’ li ralal xk’ajol li Dios.Miqach’a’ajkila chixjunil rik’in xkomoneb’ chik li ch’utam, oyb’enihom, malaj teneb’ahom.
Chikanaaq chi saqen ru.
Sa’ lix saqenkil ru teetaw li tuqtuukilal ut li sahil ch’oolejil li yookin chi aatinak wi’.Chiru naab’al chihab’, saqen ruheb’ li rajom li jolomink sa’ li Iglees, jo’ yeeb’il sa’ li Manual 2,:“Eb’ laj jolominel neke’xwaklesi xch’ooleb’ li junjunq komon chixk’ulb’al chixjunileb’ li aajel ruhil k’ojob’anb’il k’anjel re li tijonelil, chixpaab’ankileb’ li sumwank laq’lookeb’ rik’in, ut chixtawb’al xk’ulub’ re taataqsiiq xloq’al ut taawanq xyu’am chi junelik.
…“Eb’ li ak ninqeb’: Waklesi xch’ool chixjunileb’ li ak ninqeb’ re te’wanq xk’ulub’ chixk’ulb’aleb’ li k’ojob’anb’il k’anjel re li santil ochoch.
K’ut chiru chixjunileb’ li ak ninqeb’ naq te’xtaw aniheb’ lix xe’toonil ut naq te’xb’aanu li k’ojob’anil k’anjel sa’ li santil ochoch ruuchileb’ a’an.“Eb’ li saaj: Tenq’a chixkawresinkil li junjunq saaj winq re tixk’ul li Tijonelil re Melkisedek, re tixk’uleb’ li k’ojob’anb’il k’anjel re li santil ochoch, ut re taawanq xk’ulub’ chi k’anjelak sa’ jun mision re chixjunil hoonal.
Tenq’a li junjunq saaj ixq chixkawresinkil rib’ re taawanq xk’ulub’ chixb’aanunkil ut chixpaab’ankil loq’laj sumwank ut re tixk’uleb’ li k’ojob’anb’il k’anjel re li santil ochoch.
Kawob’resiheb’ li saaj rik’in xtz’aqonikeb’ sa’ k’iila paay chi chaab’il k’anjel.“Chixjunileb’ li komon: Tenq’aheb’ laj jolominel re li tijonelil ut li k’anjenel ch’uut, li ch’utam re teep, eb’ li misioneer re teep ut re chixjunil hoonal, ut eb’ li komon chi k’anjelak chi ka’pak’al ut sa’ komonil chixkolb’aleb’ li komon, chixkawob’resinkileb’ li junkab’al ut li ch’uut re li Iglees, chixnimob’resinkil lix tz’aqonikeb’ laj k’amol re li tijonelil, ut chixch’utub’ankil Israel rik’in li jalok ch’oolej, xtenq’ankileb’ li ak’ komon, ut xsutq’isinkileb’ li komon.
K’ut chiruheb’ li komon xsik’b’al li na’ajman ru choq’ reheb’ a’an ut lix junkab’aleb’, ut xtenq’ankileb’ li neb’a’ ut li nek’eraj xtenq’ankil jo’ naraj li Qaawa.”13Xin’osob’tesiik xb’aan lin k’anjel sa’ li Iglees rik’in k’iila paay chi chaq’al ru ut chaab’il musiq’ejil innumsihom.
Laa’in aj yehol nawom naq li Qaawa’ naxb’eresi lix Iglees re xtz’aqob’resinkileb’ ru li rajom a’an.
Laa’in ink’ulum choxahil b’eresihom li numtajenaq xwankil chiru inseeb’al injunes.
Choq’ we, lix sahilal inch’ool xb’aan xyu’aminkil li evangelio a’an jayalinb’il tz’aqal sa’ lix tzol’leb’ ut lix evangelio li Jesukristo li yaal, saq ru, ut saqen ru.Xink’anjelak rub’el lix laawileb’ ut xb’eresihomeb’ waqib’ li profeet ut Awa’b’ej re li Iglees, chalen chaq laj Spencer W. Kimball toj laj Russell M. Nelson.
Ninch’olob’ xyaalal naq li junjunq reheb’ xe’wan ut wankeb’ jo’ lix profeet li Dios sik’b’il ru xb’aan a’an.
Xe’xk’ut chiqu eb’ li aajel ruhil na’leb’ chirix li Iglees ut lix evangelio ut lix tzol’leb’ li Kristo.
Li Awa’b’ej Nelson yoo chixk’amb’al chaq lix k’anjel li Qaawa’ chi uub’ej ut sa’ aanil.
Ninye “sa’ aanil” xb’aan naq a’an li junaj chi apostol li tiix wi’chik chiwu laa’in, ut jwal ch’a’aj chiwu xtaaqenkil!
Laa’in aj yehol nawom naq wankeb’ rik’in lix laawil li tijonelil ut li santil b’atb’al re wank choq’ jun xprofeet li Dios.
Li Awa’b’ej Nelson naxk’ut lix evangelio li Jesukristo li yaal, saq ru, ut saqen ru.
Ninch’olob’ xyaalal naq li Jesus a’an li Kristo, ut a’an a’in lix Iglees a’an—ninch’olob’ xyaalal a’an sa’ xk’ab’a’ li Jesukristo, amen.
Chirix naq xinb’oqe’ chi k’anjelak jo’ jolomil aj b’eresinel aj Setenta, xinru chi aatinak rik’in li Awa’b’ej Russell M. Nelson chiru wiib’ oxib’ k’asal.
Yal xqataw qib’ sa’ li wa’leb’aal, ut chi sa xch’ool xb’oq li Elder S. Mark Palmer ut laa’in chi chunlaak re toowa’aq rochb’een.“K’a’ru naru naqawotz naq yooqo chi wa’ak rik’in li profeet?” A’an li na’aleb’ xchal sa’ lin k’a’uxl.
Jo’kan b’i’ xink’oxla xpatz’b’al re li Awa’b’ej Nelson ma wan junaq li na’leb’ choq’ we li tinixb’eresi chiru lin ak’ k’anjel.
Lix sumenkil xk’e we jwal q’un a’b’an tiik, xinril ut kixye: “Elder Schmeil, laa’at xatb’oqe’ xb’aan li tatruuq chi wulak xb’aanunkil.” Xin’el sa’ li k’ulb’il na’leb’ a’an rik’in xk’oxlankil k’a’ru taaraj li Qaawa’ naq tinwulaq xb’aanunkil.
Chirix xk’oxlankil a’an, xink’e reetal naq a’an naraj naq tinwulaq chi wank jo’ jun chaab’il b’eelomej, yuwa’b’ej, ut alalb’ej, ut jo’ jun chaab’il moos.
Chirix a’an, xink’e reetal naq chixjunil a’in naru na’uxman wi tinyal inq’e chi wulak jo’ jun xchaab’il tzolom li Jesukristo.Sa’ li jolomil ch’utub’aj-ib’ xnume’, li Awa’b’ej Nelson xye: “Re xb’aanunkil yalaq k’a’ru chi us, aajel ru li yalok q’e.
Yaal ajwi’ a’an re ok jo’ tz’aqal xtzolom li Jesukristo.”1 Li Awa’b’ej Nelson nokoxb’oq chi k’anjelak chi kaw re toowulaq jo’ xtzolom li Jesukristo.
Xye qe naq re wulak jo’ li Kolonel, aajel ru naq taqakawob’resi li qapaab’aal rik’in patz’ok, k’anjelak, ut tzolok, ut wan chik xkomon.1.
Patz’okA’an kixye, “Patz’omaq chiru lee Choxahil Yuwa’, sa’ xk’ab’a’ li Jesukristo, naq texxtenq’a.”2 Li patz’ok sa’ tij aajel ru re xnawb’al chan ru tooruuq chi wulak jo’ jun xchaab’il tzolom li Jesukristo.Sa’ roso’jik lix k’anjel sa’ xyanqeb’ laj Nefita sa’ li ch’och’ America, li Jesukristo kitaqe’ sa’ choxa.
Moqon, eb’ lix tzolom ke’xch’utub’ rib’ “sa’ junajil chi tijok ut chi kuyuk sa’ rik’in nimla metz’ew.
Ut li Jesus kixkʼut wiʼchik ribʼ chiruhebʼ, xbʼaan naq yookebʼ chi tijok chiru li Yuwaʼbʼej saʼ lix kʼabʼaʼ.”3 K’a’ut naq li Jesus kixk’ut wi’chik rib’ chiruheb’ lix tzolom?
Xb’aan naq yookeb’ chi tijok; yookeb’ chi tz’aamank.Chirix a’an kixye:“Ut anajwan xik we rikʼin li Yuwaʼbʼej.
Ut chi yaal ninye eere, yalaq kʼaʼru teepatzʼ chiru li Yuwaʼbʼej saʼ lin kʼabʼaʼ taakʼeemanq eere.“Joʼkan ut, chextzʼaamanq, ut texkʼuluq; chextochʼoq, ut taateheʼq cheru; xbʼaan naq ani natzʼaaman, nakʼuluk, ut chiru ani natochʼok, taateheʼq.”4Aajel ru naq toopatz’oq rik’in paab’aal re xnawb’al li rajom li Qaawa’ ut xk’ulub’ankil naq a’an naxnaw li us choq’ qe laa’o.2.
K’anjelakLi tzolok a’an jun na’leb’ aajel ru re wulak jo’ jun xchaab’il tzolom li Jesukristo.
Wi nokok’anjelak, a’an tooxb’eresi ut tixk’am qab’e chiru chixjunil li b’e.
Ninnaw chi yaal naq laj Nefi yoo chaq chixsik’b’al xtenq’ li Qaawa’ re xnawb’al chan ru taaruuq chixtawb’al li perpookil ch’iich’ bronce li wan rik’in laj Laban, us ta ak ke’xyal wiib’ sut ut ink’a’ ke’el chi uub’ej.
A’b’anan yookeb’ chi k’anjelak ut li Qaawa’ yoo chaq chixb’eresinkileb’ chiru chixjunil li b’e.
Toj sa’ rox sutil naq laj Nefi ki’el chi uub’ej.
A’an kinaq sa’ xch’ool, “Ut kʼambʼil chaq inbʼe xbʼaan li Musiqʼej, chi moko ninnaw ta chirubʼeetal kʼaʼru li tento tinbʼaanu.”5Chi jo’kan nak’anjelak li Qaawa’ naq laa’o naqayal qaq’e ut nokok’anjelak wi ta ink’a’ naqataw ru chi tz’aqal re ru li taqab’aanu.
Li Qaawa’ kixye re laj Nefi k’a’ru tixb’aanu: taaxik ut tixtaw chaq eb’ li perel ch’ich’.
A’b’an ink’a’ kixye re laj Nefi chan ru xb’aanunkil.
Kixkanab’ naq laj Nefi tixb’aanu, ut naq tixsik’ lix tenq’ li Qaawa’—ut chi jo’kan nak’anjelak li Qaawa’ sa’ li qayu’am.
Naq nokok’anjelak rik’in qapaab’aal, li Qaawa’ naxk’am li qab’e ut nokoxb’eresi.3.
TzolokSa’ 3 Nefi, eb’ lix tzolom ke’xye re li Kolonel naq wan li wech’ink-ib’ sa’ xyanq li tenamit chirix lix k’ab’a’ li iglees.
Sa’ xsumenkil, li Qaawa’ kixk’ut jun na’leb’ aajel ru naq kixpatz’, “Ma ink’a’ xe’rileb’ ru li loq’laj hu?”6 Li tzolok a’an jun na’leb’ aajel ru re wulak jo’ jun xchaab’il tzolom li Jesukristo.
Li tijok ut rilb’aleb’ ru li loq’laj hu neke’xtenq’a rib’.
Neke’k’anjelak choq’ re qatenq’ankil.
Chi jo’kan kixtaqla li Qaawa’.
“Chetzeka xsahil li raatin li Kristo, xbʼaan naq kʼehomaq reetal, li raatin li Kristo tixye eere chixjunil li kʼaʼaq re ru tento teebʼaanu.”7Li Kolonel kixk’ut ajwi’ naq ink’a’ ka’ajwi’ taqil ru li loq’laj hu, tento b’an took’utuq rik’in a’an, jo’ kixk’ut chiruheb’ laj Nefita: “Anajwan ut kik’ulman naq chirix naq li Jesus kixch’olob’ chaq chixjunileb’ li loq’laj hu sa’ junajil, li ke’xtz’iib’a chaq, kixtaqlaheb’ naq te’xk’ut li k’a’aq re ru kixch’olob’ chaq a’an chiruheb’.”8A’in jun rajb’al naq laj Nefi taasutq’iiq ut tixtaw chaq eb’ li perel ch’iich’ bronce: lix junkab’al naraj ru li loq’laj hu ink’a’ ka’ajwi’ re xtenq’ankileb’ chi wulak sa’ li yamyookil ch’och’, re b’an xtenq’ankileb’ chixk’utb’al li loq’laj hu chiruheb’ li ralal xk’ajol.
Laa’o ajwi’ tento taqasik’ lix tenq’ li loq’laj hu choq’ re li qab’eenik, ut tento taqatzoleb’ sa’ li qajunkab’al ut naq took’anjelaq sa’ li qab’oqb’al sa’ li Iglees.4.
K’anjelak re wulak xb’aanunkilWan naq lix sumenkil li qatij ink’a’ nak’ulman sa’ junpaat.
A’b’an wanq li qapaab’aal re xb’aanunkil, k’anjelak sa’ tiikilal, ut xyalb’al qaq’e jo’ laj Nefi naq yoo chaq chixsik’b’al li perel ch’iich’ bronce.
Li Qaawa’ tixk’ut chiqu chi ka’ch’inq ka’ch’inq; wi naqileb’ ru li loq’laj hu, a’an tixk’e li qasumenkil malaj li qakawilal re xnumsinkil jun chik li kutan, jun chik li xamaan, ut xyalb’al jun sutaq chik.
Li Elder Richard G. Scott kixye: “B’antioxi naq wan sut li Dios nakatxkanab’ chixyalb’al aaq’e chiru naab’al hoonal re naq taak’ul aasumenkil.
A’an naxkawob’resi laa paab’aal ut naxkawob’resi laa ch’ool.”9Rik’in tijok ut xtzolb’aleb’ li loq’laj hu li Qaawa’ rajlal naxk’e lin kawilal re k’anjelak ut re xyalb’al inq’e jun chik kutan, jun chik xamaan, ut xyalb’al jun sutaq chik.
K’iila sut naq ink’a’ xink’ul lin sumenkil sa’ junpaat.
Wankeb’ inpatz’om li maji’ nink’ul xsumenkileb’, a’b’an toj yookin chi patz’ok ut yookin chi tzolok ut sa lin ch’ool xb’aan naq li Qaawa’ yoo chixk’eeb’al lin kawilal re k’anjelak naq toj yooqin chiroyb’eninkileb’ lin sumenkil.Li Elder Scott kixye ajwi’, “Naq tatb’eeq sa’ xmaril laa nawom toj reetal naq nakatwulak chiru li aak’ab’ rik’in xk’anjelankil laa paab’aal, tatb’eresiiq chixtawb’al aasumenkil.”10Li wulak jo’ jun chaab’il aj taaqenel re li Kolonel Jesukristo a’an jun b’e re chixjunil li yu’am, ut jalan jalanq xjunpaatil li qab’eenik chiqajunilo.
Tento taqanaw naq a’in maawa’ jun yalok u, ut wanko arin re xraab’al qib’ ut xtenq’ankil qib’ chiqib’il qib’.
Tento took’anjelaq re naq li Kolonel taaruuq chi k’anjelak sa’ li qayu’am.Naq kiraatina laj Sidney Rigdon, li Qaawa’ kixye: “Wilomat laa’at ut laa k’anjel.
Wabʼihomebʼ laa tij, ut katinkawresi choqʼ re jun kʼanjel qʼaxal nim wiʼchik.”11 Ninch’olob’ xyaalal naq li Qaawa’ nokorab’i ut naxsumeheb’ li qatij; naxnaw qu; ut wan jun xnimla k’anjel choq’ qe chiqajunjunqal.
Rik’in tijok, lix tzolb’aleb’ li loq’laj hu, ut li k’anjelak, naru naqataweb’ li osob’tesink re li choxa ut toowulaq jo’ jun chaab’il aj taaqenel re li Kolonel Jesukristo.Li Awa’b’ej Dallin H. Oaks kixye: “Sa’ li raqb’a-aatin sa’ roso’jik, ink’a’ ka’ajwi’ taatz’ilmanq rix chixjunil li us ut ink’a’ us b’aanunb’il—li qab’aanuhom.
Taak’eemanq ajwi’ reetal li k’a’ru xk’ulman xb’aan li qab’aanuhom ut li qak’oxlahom—k’a’ru li xoo’ok wi’.”12Ninb’antioxi naq wankeb’ li profeet, aj k’utb’esinel, ut aj ilol na’leb’; a’aneb’ laj k’aak’alenel sa’ xb’een li najt xteramil kab’l.
Eb’ a’an neke’ril li k’a’aq re ru li ink’a’ naqil laa’o.
Ninch’olob’ xyaalal naq rik’ineb’ li raatin naru toowulaq jo’ chaab’il aj taaqenel re li Kolonel Jesukristo ut naru naqataw li qaloq’al.
Ninch’olob’ xyaalal naq li Kristo yo’yo ut naq naxnaw qu chiqajunjunqal.
A’an a’in lix Iglees.
Sa’ lix loq’laj k’ab’a’ li Jesukristo, amen.
Jun sut naq yoo chiraatinankileb’ li xb’eenil re li Iglees, li profeet aj Jose Smith kixye: “Chi maak’a’ lix Hu laj Mormon, ut eb’ li k’utb’esinb’il na’leb’, b’ar wan li qapaab’aal?
Maab’ar wan.”1 Ex was wiitz’in, lix sachb’a-ch’oolejil k’utunik lix Hu laj Mormon a’an li xkab’ aajel ruhil b’aanuhom sa’ lix k’ojob’ankil wi’chik lix evangelio li Jesukristo sa’ roso’jikeb’ li kutan; ka’ajwi’ li li xb’een k’utb’esink naq’axok re.
Lix Hu laj Mormon naxk’utb’esi xyaalal lix rahom li Dios choq’ reheb’ li ralal xk’ajol, ut naxch’olob’ xyaalal lix loq’laj tojb’al rix li maak xb’aan li Jesukristo, jo’ ajwi’ li xnimal ru k’anjel kixb’aanu sa’ xyanqeb’ laj Nefita chirix naq kiwakli chi yo’yo.2 Naxch’olob’ ajwi’ xyaalal naqeb’ li rela’ lix junkab’al laj Israel te’k’ame’q sa’ junajil xb’aan lix k’anjel sa’ roso’jikeb’ li kutan, ut naq moko tz’eqtaananb’ileb’ ta chi junajwa.3Sa’ xtzolb’al resil lix k’utunik li loq’laj hu a’in sa’ roso’jikeb’ li kutan a’in, naqak’e reetal naq sachb’a-ch’oolej a’an—naq li profeet aj Jose kixk’uleb’ li perel ch’iich’ oor rik’in jun li loq’laj anjel, naq kijaltesiik ru “rik’in lix maatan ut lix wankilal li Dios,”4 naq kikole’ rix, ut naq kipuktesiik jo’ hu xb’aan li ruq’ li Qaawa’.Lix k’utunik lix Hu laj Mormon kitikla k’iila chihab’ chaq rub’elaj naq laj Jose Smith kixk’uleb’ li perel ch’iich’ oor rik’in li anjel aj Moroni.
Eb’ li najter profeet ke’xye resil lix k’utunik li loq’laj hu a’in sa’ li qakutan laa’o.5 Laj Isaias ki’aatinak chirix jun li tz’aptz’ookil hu, ut naq sa’ xkutankil lix k’utunik, yooq li wech’ok-ib’ chirix li raatin li Dios.
Rik’in li yoo chi k’ulmank sa’ li kutan a’an, li Dios kiru chixb’aanunkil “jun li sachb’a-ch’oolejil k’anjel ut jun li eetalil,” rik’in xk’eeb’al chi uxmank naq “taapo’q lix na’leb’eb’ li wankeb’ xna’leb’, ut taasachq xk’a’uxl li seeb’eb’ xch’ool” ut naq “eb’ li kub’enaqeb’ xwankil te’saho’q wi’chik xch’ool rik’in li Qaawa’, ut eb’ li neb’a’ q’axal te’k’ojlaaq xch’ool rik’in li Dios, lix Sant laj Israel.”6 Laj Esekiel ki’aatinak chirix li perel che’ re Juda (li Santil Hu) ut li perel che’ re Efrain (lix Hu laj Mormon), ut naq te’junajiiq.
Laj Esekiel (sa’ li Najter Chaq’rab’) jo’ ajwi’ laj Lehi (sa’ lix Hu laj Mormon) ke’xye naq eb’ a’an “te’xjunaji rib’,” choq’ re xsachb’al li b’alaq’il tzol’leb’, xxaqab’ankil li tuqtuukilal, ut xk’eeb’al chiqanaw chirixeb’ li sumwank.7Sa’ li ewu re li 21 xb’e li po septiembre, 1823, oxib’ chihab’ rik’in meer chirix li xb’een k’utb’esink, laj Jose ki’ula’aniik oxib’ sut xb’aan li anjel aj Moroni, laj ch’otonel reheb’ li profeet aj Nefita sa’ li najter America, chirix naq kitijok chi anchal xch’ool.
Sa’eb’ li jar sut kiwulak chiru li q’ojyin, laj Moroni kixye re laj Jose naq li Dios kiwan jun li sachb’a-ch’oolejil k’anjel choq’ re li tento tixb’aanu—lix jaltesinkil ru ut lix puktesinkil chiru li ruchich’och’ li musiq’anb’il raatineb’ li najter profeet sa’ li ch’och’ America.8 Sa’ li kutan jun chik, laj Jose xko’o sa’ li na’ajej, moko najt ta rik’in li rochoch, b’ar kixmuq wi’ chaq laj Moroni eb’ li perel ch’iich’ sa’ xraqik lix yu’am, k’iila cient chihab’ chaq.
Aran, laj Jose kiril wi’chik laj Moroni, li kixye re naq tixkawresi rib’ chixk’ulb’aleb’ li perel ch’iich’ moqon.Chiru kaahib’ chihab’, sa’ li 22 xb’e li po septiembre rajlal chihab’, laj Jose kixk’ul xkomon chik lix na’leb’ rik’in laj Moroni chirix chan ru naq tento taab’eresimanq li rawa’b’ejihom li Qaawa’ sa’ roso’jikeb’ li kutan.
Naq toj yoo xkawresinkil laj Jose, ki’ula’aniik xb’aaneb’ lix anjel li Dios, li ke’xk’utb’esi lix nimal xwankil ut lix loq’al li k’a’ru taak’ulmanq sa’ roso’jikeb’ li kutan a’in.9Lix sumlajik rik’in li xEmma Hale sa’ 1827, kik’anjelak ajwi’ re xkawresinkil.
Li xEmma k’a’jo’ naq kixtenq’a li Profeet chiru lix yu’am ut lix k’anjel.
Ut sa’ septiembre re 1827, li xEmma kirochb’eeni laj Jose toj sa’ li tzuul muqmuukeb’ wi’ li perel ch’iich’, ut kiwan chiroyb’eninkil naq li anjel aj Moroni kixq’axtesi li esil sa’ ruq’ laj Jose.
Kiyehe’ re laj Jose naq te’kole’q rix li perel ch’iich’ wi a’an tixyal xq’e chi tz’aqal re xk’uulankileb’, toj reetal naq te’k’ehe’q wi’chik re laj Moroni.10Ex was wiitz’in sa’ li evangelio, naab’al li k’a’ru re najter natawe’ sa’eb’ li kutan a’in rik’in xk’anjeleb’ laj arqueologo, malaj yal natawe’ naq yoo chi uxk li kab’lak.
A’b’anan, laj Jose kik’ame’ xb’e rik’ineb’ li perel ch’iich’ xb’aan jun li anjel.
A’an jun sachb’a-ch’oolej.Lix jaltesinkil ru lix Hu laj Mormon, a’an ajwi’ jun sachb’a-ch’oolej.
Li najteril loq’laj hu a’in ink’a’ “kijaltesiik ru” jo’ li naxb’aanu junaq li tz’olb’il chixjaltesinkil ru li najter tz’iib’ rik’in xtzolb’al jun li najteril aatinob’aal.
Naru naqak’oxla li k’anjel a’an jo’ li “k’utb’esiik,” chi tenq’anb’il xb’aaneb’ li k’anjeleb’aal kixk’e li Qaawa’, ruuchil jun “xjaltesinkil ru” xb’aan junaq wan xnawom chirixeb’ li aatinob’al.
Laj Jose Smith kixye naq rik’in lix wankilal li Dios a’an, “kixjaltesi ru lix Hu laj Mormon li tz’iib’anb’il chaq rik’in najteril tz’iib’, li moko nawb’il ta chik ru sa’ ruchich’och’.
Ut xjunes kixaqab’aak, jun li saaj moko tzolb’il ta, re xpleetinkil lix na’leb’ li ruchich’och’, ut xmaak’a’il li na’leb’ li wanjenaq chiru jun mil waqxaqib’ cient chihab’ rik’in jun li ak’ k’utb’esinb’il na’leb’.”11 Naru ajwi’ xk’eeb’al reetal lix ruq’ li Qaawa’ sa’ xjaltesinkileb’ ru li perel ch’iich’—a’an jun paay chi k’utb’esinb’il na’leb’—wi naqanaw naq laj Jose Smith kixjaltesi ru q’axal sa’ junpaat.12Eb’ laj tz’iib’ re laj Jose ke’xch’olob’ xyaalal naq kik’utb’esiman lix wankil li Dios sa’ lix jaltesinkil ru li santil esilal a’in.
Laj Oliver Cowdery kixye: “Aʼinebʼ li kutan li maajoʼqʼe taasachmanq saʼ inchʼool—rikʼin kʼojlaak chirabʼinkil jun xyaabʼ kuxej chi aatinak, chi musiqʼanbʼil xbʼaan chaq li choxa, kiʼajsiik ru xnimal li bʼantioxink chire lin chʼool laaʼin!
Wulaj wulaj kinwan laaʼin, chi maakʼaʼ qaxaqlijik, chixtzʼiibʼankil chaq saʼ xtzʼuumal re aʼan, naq kixjaltesi ru … “lix Hu laj Mormon.” ”13Rik’ineb’ li esil ke’tz’iib’aman, nanawman naq chirix naq laj Jose Smith kixk’uleb’ li perel ch’iich’ sa’ 1827, wankeb’ li ke’xyal xmaq’b’aleb’ chiru.
A’an kixye naq “wankeb’ li q’axal ke’xmetz’ewa rib’ chixmaq’b’aleb’ [li perel ch’iich’ chiru]” ut naq “jo’ k’ihal li b’alaq’il na’leb’ ke’ru chixk’oxlankil, ke’xb’aanu choq’ re li ajom a’an.”14 Laj Jose ut li xEmma ke’mine’ ru chi elk chaq aran Manchester, Nueva York toj sa’ Harmony, Pennylvania, re xtawb’al jun na’ajej re xtikib’ankil wi’chik li k’anjel re jaltesink ru hu, b’ar maak’a’eb’ wi’ laj rahob’tesinel ut eb’ li ke’raj relq’ankileb’ li perel ch’iich’.15 Jo’ xtz’iib’a jun aj k’uulanel esil: “Ut chi jo’kan kiraq’e li xb’een ch’a’ajkilal kixnumsi laj Jose jo’ aj k’uulahom reheb’ li perel ch’iich’.
… A’ut kolb’il rix li tz’iib’anb’il esil, ut sa’ lix yalb’al xq’e chixk’olb’aleb’ rix, laj Jose kixtzol naab’al chirix lix b’ehil li Dios ut lix b’ehil li winq li taak’anjelaq re moqon.”16Naq yoo chixjaltesinkil ru lix Hu laj Mormon, laj Jose kixtzol naq li Qaawa’ tixsik’eb’ ru aj yehol nawom li te’iloq reheb’ li perel ch’iich’.17 A’in xcha’al li na’leb’ li kixxaqab’ li Qaawa’ naq kixye, “Rik’in xtz’uumaleb’ re wiib’ malaj oxib’ chi aj yehol nawom taaruuq chi xaqab’amank xyaalal li junjunq chi aatin.”18 Laj Oliver Cowdery, laj David Whitmer, ut laj Martin Harris li ke’k’anjelak rochb’een laj Jose sa’ xk’ojob’ankil lix sachb’a-ch’oolejil k’anjel li Dios sa’eb’ li kutan a’in, a’aneb’ li xb’een li ke’b’oqe’ jo’ aj yehol nawom re te’xch’olob’ xyaalalil lix Hu laj Mormon.
Ke’xch’olob’ xyaalal naq jun li anjel, li taqlanb’il xb’aan li Qaawa’, kixk’ut li najter tz’iib’anb’il esil chiruheb’, ut ke’ril li tz’iib’anb’il chiruheb’ li perel ch’iich’ Ke’xch’olob’ ajwi’ xyaalal naq ke’rab’i lix yaab’ xkux li Dios sa’ choxa chixyeeb’al naq xb’aanuman lix jaltesinkil ru rik’in lix maatan ut lix wankilal li Dios.
Toja’ naq ke’taqlaak chixch’olob’ankil xyaalal a’an chiru chixjunil li ruchich’och’.19Li Qaawa’ kixb’oq waqxaqib’ chik aj yehol nawom re te’rileb’ li perel ch’iich’ oor ut re te’xch’olob’ xyaalalil ut xchoxahilal lix Hu laj Mormon chiru li ruchich’och’.
Ke’xch’olob’ xyaalal naq ke’ril ut ke’xtz’il rixeb’ li perel ch’iich’ ut li tz’iib’anb’il chiru.
Us ta ke’yale’ rix, ke’rahob’tesiik, ke’xk’ul k’iila ch’a’ajkilal, ut kilaj xpaab’aal junjunq reheb’, li junlaju chi aj yehol esil li ke’sik’e’ ru re rilb’al lix Hu laj Mormon, maajun wa ke’xkanab’ xch’olob’ankil xyaalal naq ke’rileb’ li perel ch’iich’.
Laj Jose Smith moko xjunes ta chik wan xnawom chirix lix k’ulunik laj Moroni ut eb’ li perel ch’iich’.Li xLucy Mack Smith kixtz’iib’a naq lix yum kisutq’i sa’ kab’l chi numtajenaq xsahil xch’ool chirix naq ke’k’utman li perel ch’iich’ chiruheb’ laj yehol nawom.
Laj Jose kixye re xna’ xyuwa’, “Naweek’a naq isinb’il sa’ inb’een jun xuwajelil iiq, li haye’ q’axal wi’chik aal chiru li kinru chixkuyb’al, ut nasaho’ inch’ool naq ink’a’ chik injunes wankin sa’ li ruchich’och’.”20Laj Jose Smith kixk’ul naab’al li ch’a’jkilal sa’ xk’uub’ankil choq’ hu lix Hu laj Mormon naq yoo chi raqe’k lix jaltesinkil ru.
A’an kixq’unb’esi xch’ool jun aj k’uub’anel hu, laj Egbert B. Grandin xk’ab’a’, sa’ Palmyra, Nueva York chixk’uub’ankil choq’ hu ka’ajwi’ chirix naq laj Martin Harris, rik’in jun nimla mayej re paab’aal, kixk’e lix ch’och’ chi to’ re xtojb’al xtz’aq li k’uub’ank hu.
Xb’aan li ch’a’ajkilal toj neke’xk’ul chirix lix puktesinkil lix Hu laj Mormon, laj Marin Harris kixk’ayi 151 siir chi awimq (0.6 kiloom2) re xtojb’al xtz’aq lix puktesinkil.
Sa’ jun li na’leb’ kik’utb’esiman chiru laj Jose Smith, li Qaawa’ kixye re laj Martin Harris naq ink’a’ tixra ru li k’a’ru re, ut naq tixtoj xtz’aq lix k’uub’ankil choq’ hu lix Hu laj Mormon, li “wan wi’ li yaal ut li raatin li Dios.”21 Sa’ li po marzo re 1830, kipuktesiman oob’ mil lix Hu laj Mormon, ut sa’ li kutan a’in, ak puktesinb’ileb’ numenaq 180 millon chi hu sa’ numenaq jun cient chi aatinob’aal.Eb’ li tz’iib’anb’il esil ut eb’ laj yehol nawom chirix li Hu laj Mormon neke’xch’olob’ xyaalal naq lix k’utunik lix Hu laj Mormon, a’an jun sachb’a-ch’oolej.
A’b’anan, lix wankil li hu a’in moko nachal ta ka’ajwi’ rik’in li resilal lix k’utunik, rik’in b’an li xnimal ru esilal wan chi sa’ ut li ak kixjal xyu’ameb’ naab’al—jo’ li we laa’in!Kinwil ru chixjunil lix Hu laj Mormon xb’een wa naq yookin chi tzolok sa’ seminario sa’ insaajil.
Jo’ patz’b’il xb’aaneb’ laj k’utunel, kintikib’ rik’in rilb’aleb’ ru li perel wan sa’ xtijlajik.
Li yeechi’ihom li natawman sa’eb’ li xb’eenil perel re lix Hu laj Mormon toj wan sa’ ink’a’uxl: “Tzʼilomaq rix saʼ eechʼool … , tojaʼ ut naq teepatzʼ re li Dios [rikʼin paabʼaal] … saʼ lix kʼabʼaʼ li Kristo, ma yaal li hu.
Ebʼ li nekeʼbʼaanunk re chi joʼkan … teʼkʼeheʼq chixnawbʼal naq yaal ut naq re li Dios, rikʼin lix wankil li Santil Musiqʼej.”22Rik’in li yeechi’ihom a’an sa’ ink’a’uxl, chi wan x’anchalil inch’ool chixtawb’al lix yaalalil, ut rik’in li musiq’ej re tijok, kintzol lix Hu laj Mormon, timil timil, naq yookin chixtzolb’al li yoo chi k’utmank chiwu rajlal xamaan.
Toj jultik we chi us reek’ankil li xamamnak sa’ li waam li ki’ok chixnujob’resinkil inch’ool, chixkutanob’resinkil innawom, ut chixk’eeb’al xnimal xsahil inch’ool, jo’ kixch’olob’ laj Alma sa’ xjultikankil li raatin li Dios chiru lix tenamit.23 Moqon, li eek’ahom a’an kixxe’eni rib’ sa’ li waam ut ki’ok jo’ xk’ojleb’aal lix nawom inch’ool chirixeb’ li xninqal ru na’leb’ ut k’utum sa’ li loq’laj hu a’in.Xb’aaneb’ li sachb’a-ch’oolej a’an ut xkomoneb’ chik, lix Hu laj Mormon ki’ok choq’ jun taqenaqil pek li naxxaqab’ inpaab’aal chirix li Jesukristo ut lix nawom inch’ool chirix li tzol’leb’ wan sa’ lix evangelio.
A’an kixch’olob’ chiwu xyaalalil lix loq’laj tojb’al rix li maak xb’aan li Kristo.
Ki’ok choq’ jun ramleb’ sa’ inyu’am chiru li rajom laj tza chixsachb’al inpaab’aal ut chixyoob’ankil xmaak’a’il li paab’aal sa’ ink’a’uxl, ut naxkawob’resi inch’ool re xch’olob’ankil xyaalal li Jesukristo chiru li ruchich’och’.Ex was wiitz’in, lix nawom inch’ool chirix lix Hu laj Mormon kichal chi junjunqil li raqal24 jo’ sachb’a-ch’oolej sa’ lin ch’ool.
Sa’ li kutan a’in, toj yoo chi k’iik lix nawom inch’ool rajlal naq ninsik’, rik’in x’anchalil inch’ool, xtawb’al ru li raatin li Dios li wan sa’ li chaab’il hu a’in.Chejunilex li nekerab’i lix yaab’ inkux anajwan, nekexinb’oq chi tz’aqonk sa’ lix sachb’a-ch’oolejil k’utunik lix Hu laj Mormon sa’ lee yu’am laa’ex.
Ninye eere naq wi teetzol chi kok’ aj xsa’ ut rik’in tijok li aatin wan chi sa’ li hu, naru teek’uleb’ lix yeechi’ihom ut li rosob’tesihom sa’ lee yu’am.
Ninch’olob’ wi’chik xyaalal li yeechi’ihom wan chi sa’ li hu: naq wi “teepatz’ re li Dios, li Junelik Yuwaʼbʼej, saʼ lix kʼabʼaʼ li Kristo, ma inkʼaʼ yaal li kʼaʼaq re ru aʼin; ut wi texpatzʼoq rikʼin xʼanchalil eechʼool, chi tiik eerajom, chi wank eepaabʼaal chirix li Kristo,” rik’in uxtaan “aʼan tixkʼutbʼesi cheru li yaal chirix, rikʼin lix wankil li Santil Musiqʼej .”25 Ninnaw naq a’an tixsume lee patz’om, jo’ ak kixb’aanu choq’ we ut choq’ reheb’ naab’aleb’ chiru li ruchich’och’.
Li k’a’ru teek’ul nimaq xwankil ut loq’aq choq’ eere, jo’ chanru ru naq nim xwankil ut loq’ li kixk’ul laj Jose Smith choq’ re a’an, jo’eb’ ajwi’ li xb’een aj yehol nawom, ut chixjunileb’ chik li ak xe’xsik’ xk’ulb’al xnawom xch’ooleb’ chirix lix tz’aqalil ut lix yaalalil li loq’laj hu a’in.Ninch’olob’ xyaalal naq lix Hu laj Mormon a’an li raatin li Dios.
Ninch’olob’ xyaalal naq li loqʼlaj hu aʼin “naxkʼut xyaalal li tzolʼlebʼ re li evangelio, naxkʼut chi tzoltzo li kʼuubʼanbʼil naʼlebʼ re li kolbʼa-ibʼ, ut naxye rehebʼ li winq kʼaʼru tento teʼxbʼaanu re xkʼulbʼal li tuqtuukilal saʼ li yuʼam aʼin, ut li kolbʼa-ibʼ chi junelik saʼ li yuʼam toj taachalq.”26 Ninch’olob’ xyaalal naq lix Hu laj Mormon, a’an lix k’anjeleb’aal li Dios re xch’utub’ankil Israel sa’ li qakutan ut re xtenq’ankileb’ chixjunil chixnawb’al ru li Jesukristo, li Ralal.
Ninch’olob’ xyaalal naq yo’yo li Dios ut naq nokoxra, ut li Jesukristo, li Ralal, a’an laj Kolol re li ruchich’och’, li taqenaqil pek re li qapaab’aal.
Ninye a’in sa’ lix santil k’ab’a’ laj Tojol qix, li Qaawa’ Jesukristo, amen.
B’antiox aawe, Elder Soares, laa nimla ch’olob’ahom chirix lix Hu laj Mormon.
Toje’, xk’eeman we li usilal re xchapb’al rik’in li wuq’ jun perel hu b’ar wi’ kitz’iib’aman xb’een wa lix Hu laj Mormon.
Sa’ li perel hu a’in, xb’een wa sa’ li k’ojlajik a’in, kitz’iib’aman li raatin laj Nefi: “Tinxik ut tinbʼaanu li kʼaʼaq re ru xtaqla li Qaawaʼ, xbʼaan naq ninnaw naq li Qaawa’ maajun taqlahom naxkʼe rehebʼ li ralal xkʼajolebʼ li winq, chi inkʼaʼ ta tixkʼuubʼ jun li bʼe choqʼ rehebʼ re naq teʼxbʼaanu li kʼaʼru naxtaqlahebʼ wiʼ.”1Naq xinchap li perel hu, xinnujak rik’in jun xnimal b’antioxihom xb’aan lix b’aanuhom laj Jose Smith, li wan re 23 chihab’, naq kixjaltesi ru lix Hu laj Mormon “rik’in lix maatan ut lix wankilal li Dios.”2 Jo’kan ajwi’ xweek’a xb’antioxinkil li aatin yeeb’il xb’aan li saaj aj Nefi, li taqlanb’il chixb’aanunkil jun k’anjel jwal ch’a’aj re xtawb’aleb’ li perel ch’iich’ bronce rik’in laj Laban.Laj Nefi kixnaw naq wi tixk’e xch’ool chirix li Qaawa’, taa’elq chi uub’ej re xb’aanunkil li taqlanb’il wi’ xb’aan li Qaawa’.
A’an kikana chi jayalinb’il rik’in li Kolonel chiru chixjunil lix yu’am, us ta kixnumsi li aaleek, li yale’k-ix re tz’ejwalej, ut li rahob’tesiik xb’aaneb’ li ras.Laj Nefi kixnaw ani kiru chixkanab’ankil wi’ rib’.3 Ut chirix naq kixye, “Aay, q’axal rahil winqin!
Relik chi yaal, naraho’ lin ch’ool sa’ xk’ab’a’ lin tz’ejwalej,”4 laj Nefi kixye, “Lin Dios xxaqab’ank we; kixk’am inb’e chiru lin ch’a’ajkilal sa’ li yamyookil ch’och’; ut a’an kixkol inyu’am naq kinwan chaq chiru xha’il li nimla chamal ha’.“5Jo’ aj taaqenel re li Kristo, moko isinb’ileb’ ta li ch’a’ajkilal ut li yale’k-ix sa’ li qayu’am.
Rajlal na’ajman qe xb’aanunkil li k’a’ru ch’a’aj, li ink’a’ raj tooruuq chixb’aanunkil qajunes.
Naq naqak’ulub’a lix b’oqom li Kolonel, “chalqex wik’in,”6 a’an tooxtenq’a, tixk’ojob’ qach’ool, ut tixk’e li tuqtuukilal li taqaj ru, jo’ kixb’aanu choq’ re laj Nefi ut laj Jose.
Sa’ ajwi’ li yale’k-ix q’axal ch’a’aj, naru naqeek’a lix rahom a’an chiqaq’alunkil naq naqakanab’ qib’ chiru ut naqak’ulub’a li rajom.
Naru naqeek’a li sahil ch’oolej k’uulanb’il choq’ reheb’ lix tzolom li tiikeb’ chi paab’ank, xb’aan naq li Kristo, “a’an li sahil ch’oolejil.”7Sa’ 2014, naq nokok’anjelak sa’ jun li mision, jo’ junkab’al xqanumsiheb’ ch’a’ajkilal moko oyb’eninb’ileb’ ta.
Naq yoo chaq chixb’eresinkil rib’ sa’ xb’een jun monopatín sa’ jun li tzuul, li qalal iitz’inb’ej kit’ane’ ut kixte xjolom ut ka’ch’in chik ma kikam.
Naq yoo chi nimank lix ch’a’ajkilal, eb’ laj b’anonel sa’ junpaat ke’roksi sa’ li b’anleb’aal re naq taacho’e’q.Naq qajunes wanko, xqawiq’ib’ qib’ chi ch’och’ jo’ junkab’al ut xqahoy li qaam chiru li Dios.
Sa’ li hoonal a’in re sachok na’leb’ ut rahilal, koonujob’resiik rik’in lix rahom ut lix tuqtuukilal li qaChoxahil Yuwa’.Ink’a’ xqanaw k’a’ru taak’ulmanq chi moko wi taqil wi’chik chi yo’yo li qalal.
A’b’an, xqanaw naq lix yu’am wan sa’ ruq’ li Dios, ut naq li k’a’ru taak’ulmanq, wi naqil jo’ li maak’a’ roso’jik, taa’elq chi us choq’ re lix chaab’ilal a’an ut choq’ qe.
Rik’in li maatan re li Santil Musiq’ej, ak kawresinb’ilo re xk’ulub’ankil yalaq k’a’ru taak’ulmanq.Jwal ch’a’aj li k’a’ru xqak’ul!
Kiwan a’an wiib’ po sa’ li b’anleb’aal naq yooko ajwi’ chixjolominkileb’ numenaq kaahib’ cient chi misioneer.
Li qalal kixsach naab’al li k’a’ru naxjultika.
Lix k’irajik kiraj ru ajwi’ naab’al li k’anjel, re aatinak ut chan ru tixch’olani rib’.
Eb’ li ch’a’ajkilal toj wan, a’b’an chiru xnumik li kutan qilom chaq jun sachb’a-ch’oolej.Naqataw ru naq moko chixjunil ta li ch’a’ajkilal li taqak’ul taatuqub’aaq jo’ naqaj.
A’b’anan, naq naqajayali qib’ rik’in li Kristo, taqeek’a li tuqtuukilal ut taqileb’ lix sachb’a-ch’oolej li Dios, a’ yaal k’a’ruheb’, jo’q’e ut chan ru taaraj a’an.Taawanq li hoonal b’ar wi’ ink’a’ taqataw ru chan ru taqak’ul li chaab’ilal sa’ junaq qanumsihom ut maare tooruuq chixyeeb’al jo’ laj Nefi: “Naraho’ lin ch’ool sa’ xk’ab’a’ lin tz’ejwalej.”8 Taawanq li kutan naq li junaq chi yo’onihom li taawanq qe a’anaq li Jesukristo.
K’a’jo’ xnimal qosob’tesinkil naq wan qayo’onihom ut qapaab’aal chirix a’an.
Li Kristo junelik tixb’aanu li naxyeechi’i.
Lix hilob’aal ak ch’olch’o chik ru choq’ re chixjunileb’ li neke’chal rik’in a’an.9Eb’ li qajolominel neke’raj naq chiqajunilo taqeek’a li tuqtuukilal ut li k’ojob’ank ch’oolej li naxk’am chaq xkanab’ankil qib’ chiru ut xjayalinkil qib’ rik’in li Kolonel Jesukristo.Li qayoyookil profeet, li Awa’b’ej Russell M. Nelson, yoo chixyeeb’al qe k’a’ru li rajom li Qaawa’ choq’ re li ruchich’och’ ut choq’ reheb’ li komon sa’ lix Iglees li Kristo: “Li esilal naqak’ut chiru li ruchich’och’ saqen ru maak’a’ xb’alaq’, naqab’oq chixjunileb’ li ralal xk’ajol li Dios arin sa’ ruchich’och’ ut li ak kamenaq naq che’chalq rik’in li Kolonel, naq che’xk’uleb’ li osob’tesink re li santil ochoch, naq che’saho’q chi junelik, ut naq che’wanq chi k’ulub’ejaqeb’ re xk’ulb’al li junelik yu’am.”10Sa’ li b’oqok a’in chi “chalk rik’in li Kristo” wan li na’leb’ tz’aqal choq’ reheb’ laj Santil Paab’anel sa’ Roso’jikeb’ li Kutan.11 Jo’ komon re lix Iglees li Kolonel, ak xqab’aanuheb’ li sumwank rik’in a’an ut okenaqo choq’ musiq’ejil ralal ut lix rab’in a’an.12 Jo’kan ajwi’ osob’tesinb’ilo chi k’anjelak rik’in li Qaawa’ sa’ xb’oqb’aleb’ li qas qiitz’in chi chalk rik’in a’an.Naq nokok’anjelak rik’in li Kristo, tento naq taqayal tz’aqal qaq’e chi sa’ li qochoch.
Te’wanq hoonal re ch’a’ajkilal te’xnumsi li qakomon ut li qamiiw.
Eb’ li xyaab’ kuxej re li ruchich’och’, ut maare li rajomeb’ ajwi’ li qakomon, tixk’eheb’ chi wiib’ank xch’ooleb’ chirix li yaal.
Tento naq taqab’aanu chixjunil li tooruuq re xtenq’ankileb’ chireek’ankil lix rahom li Kolonel jo’ ajwi’ li qarahom laa’o.
Jultik we jun raqal chi loq’laj hu li wan anajwan sa’ li qab’ich “Li rahok cherib’il eerib’,” li naxk’ut chiqu, “Jo’kan te’xnaw naq laa’ex intzolom, wi wan rahok cherib’il eerib’.”13Naq naqaraheb’ li neke’wiib’an xch’ool chirix li yaal, li xik’ na’ilok re chixjunil li sahil ch’oolej maare tixyal xq’e re naq taqeek’a naq naqaq’axtesiheb’ li naqaraheb’ wi laa’o toj yooko chixyu’aminkil lix tz’aqalil li evangelio ut chixk’utb’al lix yaalalil.Li qaseeb’al chixtenq’ankil li qas qiitz’in chi chalk malaj chi sutq’iik rik’in li Kristo, taanimanq a’ yaal naq k’eek’o qach’ool chi kanaak sa’ lix b’ehil li sumwank.Wi li qajom a’an xkolb’aleb’ li naqaraheb’, tento naq tooxaqliiq chi kaw rik’in li Kristo ut taqak’ulub’a lix Iglees ut lix tz’aqalil lix evangelio.Sa’ rilb’al wi’chik li raatin laj Nefi, naqanaw naq k’eek’o xch’ool laj Nefi chixkanab’ankil rib’ chiru li Qaawa’ xb’aan naq k’eek’ookeb’ ajwi’ xch’ool lix na’ xyuwa’ chixkanab’ankil rib’ chiru li Qaawa’, ut chixpaab’ankileb’ lix sumwank.
A’in nak’utman chi chaab’il sa’ lix k’utb’esinb’il matk’ laj Lehi chirix li che’ re li yu’am.
Chirix naq kixyal li ki’il ut sahil ru li che’, laj Lehi “kixb’eresi li rilob’aal chixsutam, re naq maare tixtaw ajwi’ lix junkab’al.”14 A’an kiril li xSariah, laj Sam, ut laj Nefi xaqxookeb’ “jo’ chanchan naq ink’a’ neke’xnaw b’ar te’xik.”15 Toja’ naq kixye laj Lehi, “Kinb’oqeb’ chi wuq’; ut kinye ajwi’ reheb’ chi kaw xyaab’ inkux naq te’chalq wik’in, ut te’xyal ru li che’.”16 Teek’e reetal naq laj Lehi ink’a’ kixkanab’ li che’ re li yu’am.
A’an kikana sa’ musiq’ejil rik’in li Qaawa’ ut kixb’oq lix junkab’al chi wulak b’ar wi’ wan a’an re te’xyal li ru li che’.Laj tza taaraj xq’unb’esinkil qach’ool chi elk chaq sa’ li sahil ch’oolejil re li evangelio, rik’in naq naxjach ru lix k’utum li Kristo rik’in lix Iglees.
A’an taaraj naq taqapaab’ naq naru tookanaaq junelik sa’ lix b’ehil li sumwank qajunes qib’, malaj rik’in ka’ajwi’ li qamusiq’ejil, chi ink’a’ naqaj ru lix Iglees.Sa’ roso’jikeb’ li kutan a’in, lix Iglees li Kristo kik’ojob’aak wi’chik re xtenq’ankileb’ li ralal xk’ajol li Kristo re li sumwank re naq te’kanaaq sa’ lix b’ehil li sumwank.Sa’ li Tzol’leb’ ut Sumwank naqil, “K’ehomaq reetal, a’in lin tzol’leb’—ani naxjal xk’a’uxl ut nachal wik’in, a’an ajwi’ lin iglees.”17Rik’in lix Iglees li Kristo, kawresinb’ilo xb’aan li k’a’ru naqanumsi sa’ komonil jo’ aj santil paab’anel.
Naqab’i lix yaab’ xkux a’an rik’in xtz’uumaleb’ re lix profeet, aj ilol na’leb’, ut aj k’utb’esinel.
Jwal aajel chik ru, sa’ lix Iglees nak’eeman qe chixjunil li aajel ruhil osob’tesink re lix tojb’al rix li maak xb’aan li Kristo, li ka’ajwi’ naru taqak’ul naq nokotz’aqon sa’eb’ li loq’laj k’ojob’anb’il k’anjel.Lix Iglees li Jesukristo reheb’ laj Santil Paab’anel sa’ Roso’jikeb’ li Kutan a’an lix Iglees li Kristo sa’ li ruchich’och’, li k’ojob’anb’il wi’chik sa’ roso’jikeb’ li kutan a’in re rosob’tesinkil chixjunileb’ li ralal xk’ajol li Dios.Ninch’olob’ xyaalal naq wi nokochal rik’in li Kristo ut nokowan jo’ aj Santil Paab’anel sa’ Roso’jikeb’ li Kutan, too’osob’tesiiq rik’in xkomon chik lix rahom, lix sahil lix ch’ool, ut lix tuqtuukilal.
Jo’ laj Nefi, naru taqab’aanu li k’a’ru ch’a’aj, ut naru taqatenq’aheb’ li qas qiitz’in chixb’aanunkil ajwi’ a’an, xb’aan naq naqanaw ani naru naqakanab’ wi’ qib’.18 Li Kristo a’an li qasaqen, li qayu’am, ut li qakolb’al.19 Sa’ xk’ab’a’ li Jesukristo, amen.
Ex raarookil was wiitz’in, jwal sa li wank chi ch’utch’u wi’chik eerik’in sa’ li jolomil ch’utub’aj-ib’.
Chiru li xamaan a’in, xyeeman resil reheb’ li komon sa’ li Iglees junjunqeb’ li jaalak chirix ani naru taawanq jo’ aj k’ehol reetaleb’ li k’ojob’anb’il k’anjel re li kub’iha’ ut li tz’ape’k sa’ junajil.
Nawaj xka’jultikankileb’li oxib’ li na’leb’ a’in.Li kub’iha b’aanunb’il chi uuchilej choq’ re junaq li kamenaq naru taak’ehe’q reetal xb’aan yalaq ani wan xch’ina hu re ok sa’ li santil ochoch, us ta a’an jun recomendación de uso limitado.Yalaq ani komon li tiqib’anb’il li wan lix ch’ina hu re ok sa’ li santil ochoch naru taawanaq jo’ aj k’ehol reetal li k’ojob’anb’il k’anjel re li tz’ape’k sa’ junajil, choq’ reheb’ li yo’yo jo ajwi’ li kamenaq.Yalaq ani komon li kub’enaq xha’ sa’ li Iglees naru taawanq jo’ aj k’ehol reetal li kub’iha’ choq’ re li ani yo’yo.
Li jalaak a’in wan xwankil sa’ chixjunileb’ li kub’iha’ neke’b’aanuman chirix li santil ochoch.Eb’ li jalaak a’in ink’a’ neke’xjal li tzol’leb’ chirixeb’ li k’ojob’anb’il k’anjel.
Eb’ li tzol’leb’ ut eb’ li sumwank li wankeb’ rilom rik’in a’in moko neke’jala ta.
Toj tz’aqal xwankilaleb’ sa’ chixjunileb’ li k’ojob’anb’il k’anjel.
Eb’ li jalaak a’in te’xchaab’ilob’resi xtz’aqonikeb’ li junkab’al sa’eb’ li k’ojob’anb’il k’anjel a’in.Nawaj ajwi’ aatinak eerik’in sa’ li hoonal a’in chirixeb’ li jalaak choq’ reheb’ li qasaaj ut laj jolominel reheb’.Maare nanaq sa’ eech’ool naq xink’e xb’oqb’aleb’ li saaj re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan chiroksinkileb’ rib’ sa’ lix teep aj saaj re li Qaawa’ re tz’aqonk sa’ li k’anjel q’axal nim sa’ li ruchich’och’ anajwan—lix ch’utub’ankil Israel.1 Xink’e xb’oqb’aleb’ li qasaaj xb’aan naq ninqeb’ xseeb’al sa’ xye’b’al li ruq’eb’ reheb’ li ras riitz’in ut xwotzb’al li k’a’ru neke’xpaab’ chi chaab’il.
Li k’anjel re ch’utub’ank aajel ru sa’ xtenq’ankil chixkawresinkil li ruchich’och’ ut li tenamit choq’ re li xkab’ xk’ulunik li Qaawa’.Sa’ li junjunq teep, lix teep aj saaj re li Qaawa’ jolominb’il xb’aan jun li obiisp, jun xmoos li Dios.
Li xb’eenil ut xnimal ru k’anjel teneb’anb’il sa’ xb’een, a’an rilb’aleb’ li saaj winq ut li saaj ixq sa’ lix teep.
Li obiisp ut eb’ lix tenq’ aj k’ehol na’leb’ neke’xb’eresi li k’anjel wan reheb’ lix molam li Tijonelil re Aaron ut eb’ lix tzoleb’aal li Saaj Ixq sa’ li teep.Li rajom li jalaak li naqaye resil anajwan a’an xtenq’ankileb’ li saaj winq ut saaj ixq chixnimob’resinkil li santil chaab’ilal wan reheb’.
Naqaj ajwi’ xkawob’resinkileb’ li molam re li Tijonelil re Aaron ut eb’ li tzoleb’aal reheb’ li Saaj Ixq ut xk’eeb’al xtenq’ li obiisp ut xkomoneb’ aj jolomoinel naq neke’k’anjelak chiruheb’ li saaj.Li Elder Quentin L. Cook taa’aatinaq anajwan chirix li jalaak choq’ reheb’ li saaj winq.
Ut hoon ewu, sa’ li jolomil ch’utam reheb’ li ixq, li Hermana Bonnie H. Cordon, Awa’b’ej reheb’ li Saaj Ixq, taa’aatinaq chirix li jalaak choq’ reheb’ li saaj ixq.Junajeb’ li Xb’eenil Awa’b’ejil ut lix Molameb’ li Kab’laju chi Apostol sa’ xk’ulub’ankileb’ li k’anjel a’in re xkawob’resinkileb’ li qasaaj.
K’a’jo’ naq naqaraheb’ ut nokotijok chirixeb’!
A’aneb’ “xyo’onihom laj Israel, eb’ aj pleet choq’ re Sion.”2 Tz’aqal k’ojk’o qach’ool rik’ineb’ li qasaaj ut naqab’antioxiheb’ a’an.
Sa’ lix loq’laj k’ab’a’ li Jesukristo, amen.
Us ta qak’ulum naab’al li qosob’tesinkil jo’ junkab’al naq yooko chi b’eek sa’ lix b’ehil li sumwank, jo’kan ajwi’ xqak’ul naab’al li xninqal ru tzuul.
Nawaj xwotzb’al junjunq lin numsihom chirix lix yajel li ulul.
Sa’ xyanqeb’ natawman li depresion clinica, li ansiedad severa, li trastorno bipolar, li TDAH—ut wan naq, neke’xch’utub’ rib’ chixjunil a’in.
Ninwotzeb’ li numsihom a’in rik’in xnawomeb’ li xe’k’uluk re.Chiru lin k’anjel, xinnaweb’ ru naab’al li kristiaan ut junkab’al li ak xe’xnumsi ajwi’ li na’leb’ a’in.
Wan naq ninpatz’ wib’ ma k’eeb’il sa’ ajl lix yajel li ulul sa’ xyanqeb’ li “xuwajel yajel” nujenaq sa’ ruchich’och’ jo’ yeeb’il sa’ li loq’laj hu.1 Wan sa’ chixjunil li ruchich’och’, naxtoch’eb’ chixjunil—saaj, cheek, b’ihom, ut neb’a’.
Jo’eb’ ajwi’ li komon re li Iglees.A’ut, li qatzolb’al naxk’ut chiqu naq taqayal qaq’e chi wulak jo’ li Jesukristo ut tz’aqalaq qe qu rik’in a’an.
Eb’ li qakok’al neke’xb’icha, “Chinwanq raj jo’ li Jesus.”2 Nawulak raj chiqu naq tz’aqalaq qe qu jo’ naq li qaChoxahil Yuwa’ ut li Jesukristo tz’aqaleb’ re ru.3 Lix yajel li ulul naru tixjal li qana’leb’ chirix li k’a’ru tz’aqal re ru, jo’kan naq toj ch’a’aj na’ile’ a’an anajwan.
Jo’ ruuchinihom, wan naab’al li sachk, naab’al li rahilal, ut naab’al li k’a’uxl.
Naab’aleb’, li neke’raho’ xch’ool naq wi ink’a’ yookeb’ chixb’aanunkil jo’ li ajb’il, neke’xk’oxla naq maak’a’eb’ xna’aj sa’ li Iglees.Re xnumsinkil li b’alaq’ a’an, aajel ru naq taanaq sa’ qach’ool naq “li Kolonel naxraheb’ chixjunileb’ li ralal xk’ajol lix Yuwa’.
A’an naxtaw ru li rahilal ut li yalok q’e neke’xnumsi naab’aleb’ li kristiaan naq neke’xyu’ami lix yajel li ulul.
A’an kixnumsi li “rahilal ut ch’a’ajkilal ut xyalb’al rix, li jar paay wan; … kixk’ul sa’ xb’een lix rahileb’ ut lix yajeleb’ lix tenamit” (Alma 7:11; tiqb’il xkawil li aatin; chi’ilmanq ajwi’ Hebreos 4:15–16; 2 Nefi 9:21).
Xb’aan naq a’an naxtaw ru chixjunil li ch’a’ajkilal, a’an naxnaw chan ru “xk’irtesinkileb’ li ra wankeb’ ” (Lukas 4:18; chi’ilmanq ajwi’ Isaias 49:13–16).”4 Eb’ li yale’k neke’xk’ut chiqu naq aajel ru li k’anjeleb’aal ut li tenq’aak, ut moko a’an ta jun majelal.Nawaj xwotzb’al eerik’in wiib’ oxiib’ li k’a’aq re ru wilom rik’in lin junkab’al chirix naq naxnumsi li yale’k.Xb’een, naab’aleb’ li kristiaan te’yaab’aq qochb’een; ink’a’ te’xtz’il qix.
Xb’aan naq jwal xtam lix xiw, ink’a’ sa wan, ut naraho’ xch’ool, li qalal xsutq’i chaq sa’ ochoch chirix naq xwan chaq kaahib’ xamaan sa’ li mision.
Jo’ nab’ej yuwa’b’ej, xch’a’ajko’ choq’ qe xtawb’al ru li hoonal a’in ut xraho’ li qach’ool xb’aan naq xootijok re naq taa’elq chi uub’ej.
Jo’ chixjunileb’ li na’b’ej yuwa’b’ej, naqaj naq eb’ li qalal te’elq chi uub’ej ut naq sahaqeb’ xch’ool.
Xik sa’ mision a’an jun tenq’ sa’ lix yu’am li qalal.
Jo’kan ajwi’ xqapatz’ qib’ k’a’ru te’xk’oxla li kristiaan.Ink’a’ xqak’oxla, naq choq’ re li qalal jwal kaw wi’chik xtawb’al ru lix sutq’ijik.
A’an naxra li Qaawa’ ut xraj k’anjelak chiru, a’ut ink’a’ xru chixb’aanunkil xb’aaneb’ li na’leb’ ink’a’ xru chixtawb’al ru.
Chirix b’ab’ay hoonal xtawe’ chi ra xch’ool ut chixk’oxlankil naq wan xmaak.
Ink’a’ chik nareek’a naq k’ulub’anb’il, nareek’a b’an naq yoo chi kamk sa’ musiq’ej.
Xk’oxla naab’al sut li kamk.Ut naq yoo chixk’oxlankil a’an, li qalal xk’oxla naq li tento tixb’aanu a’an naq tixsach lix yu’am.
X’ajman xtenq’ li Santil Musiq’ej ut xtenq’ jun li ch’uut chi anjel sa’ xka’pak’alil li tz’apleb’ t’ikr re xkolb’al.Naq yoo chixyalb’al xq’e re xkolb’al lix yu’am chiru li hoonal a’an, li qajunkab’al, eb’ laj k’amol b’e sa’ li teep, eb’ li komon, ut eb’ li qamiiw xe’chal chiqatenq’ankil ut chiqilb’al.Maajun wa week’ahom xnimal rahom.
Maajun wa week’ahom chi kaw k’a’ru xyaalalil xtuqub’ankileb’ xch’ool li tuqub’aak te’raj.
Li qajunkab’al junelik tixb’antioxi li xe’xb’aanu choq’ qe.Ink’a’ ninnaw chan ru xwotzb’aleb’ li sachb’a-ch’oolej xe’k’ulman chirix li hoonal a’an.
Rik’in b’antioxink, li qalal x’el chi uub’ej, a’b’anan xk’am naab’al hoonal ut naab’al xtenq’ aj b’anonel, aj yulunel, ut tenq’ sa’ musiq’ej re taak’iraaq ut tixtaw ru naq raab’il ut ajb’il.Nintaw ru naq ink’a’ chixjunil li ch’a’ajkilal naraqe’ jo’ li qe.
Naraho’ inch’ool chirixeb’ li xe’kam lix junkab’al sa’ junpaat ut anajwan neke’kana chi raheb’ sa’ xch’ool, rik’ineb’ patz’om li maak’a’ xsumenkileb’.Jo’kan ajwi’, ch’a’aj choq’ reheb’ li na’b’ej yuwa’b’ej xnawb’aleb’ lix ch’a’ajkilal li ralaleb’, a’b’anan tento tootzoloq ajwi’ laa’o.
Chan ru naru taqanaw lix jalanil li majelal re k’iik rik’in li yajel?
Jo’ na’b’ej yuwa’b’ej, teneb’anb’il sa’ qab’een xtenq’ankileb’ li qalal chixnumsinkil lix ch’a’ajkilal li yu’am; a’b’anan, ink’a’ chiqajunil naqanaw xtawb’al ru li neke’xk’oxla.
A’b’an, tento taqileb’ li qalal rik’in xk’utb’al chiruheb’ chan ru te’saho’q sa’ xch’ool rik’in li yalok q’e neke’xb’aanu re elk chi uub’ej.
Chiqajunjunqal naqanaw li qamajelal ut naqanaw naq li k’iik sa’ musiq’ej na’uxman chi timil timil.Anajwan naqataw ru naq “maak’a’ junaq li b’an re xtuqub’ankil sa’ junpaat li qawanjik sa’ tib’elej ut k’a’uxlej.
Taqanumsi li ch’i’ch’i’, xb’aan naq wanko sa’ jun ruchich’och’ sachso ut wan jun qatib’el sachso.
Jo’kan ajwi’, wankeb’ naab’al li na’leb’ li naru neke’xk’e xyajel li qulul.
A’ yaal chan ru li qawanjik sa tib’elej, xk’ojob’ankil li qak’a’uxl sa’ li k’iik chaab’il wi’chik chiru rilb’al li qamajelal.”5Choq’ re li wixaqil ut choq’ we, li natenq’ank qe rajlal a’an li wank chi nach’ rik’in li Qaawa’.
Anajwan naqak’e reetal chan ru naq li Qaawa’ xooxtenq’a naq xqanumsi li qach’a’ajkilal.
Lix saqen xooxb’eresi chi raqal chiru li aak’ab’il hoonal.
Li Qaawa’ xooxtenq’a chixk’eeb’al reetal naq lix loq’al jun li aamej sa’ lix k’uub’anb’il na’leb’ jwal nim wi’chik chiru k’a’ruhaq li naru naqab’aanu sa’ ruchich’och’.Jun sut wi’chik, li tzolok chirix lix yajel li ulul nokoxkawresi re qatenq’ankil qib’ ut re xtenq’ankileb’ li qas qiitz’in li yookeb’ chixnumsinkil li ch’a’ajkilal.
Li aatinak chi anchal qach’ool chiqib’il qib’ naru nokoxtenq’a chixnumsinkileb’ li hoonal a’in.
Naqanaw naq li nawom naxk’am chaq li musiq’ejil na’leb’ ut li kutb’esinb’il na’leb’.
Eb’ li ch’a’ajkilal a’in naru neke’xtoch’ jalanq jalanq chi kristiaan, ut naq neke’wulak chanchan tawi’ naq maak’a’ xb’anol.Jun li na’leb’ li tento taqanaw a’an naq moko wanko ta qajunes.
Nekexinb’oq chi tzolok chirix lix yajel li ulul sa’ li aplicacion Biblioteca del Evangelio.
Li tzolok tooxk’am chi tawok u, chi k’ulub’ank, chi uxtaanank, ut chi rahok.
A’an naru naxk’os xnimal li rahilal, nokoxtenq’a ajwi’ chixtawb’al ut chixb’eresinkil li qanawom chirix li wank sa’ kawilal.Ut re xchoyb’al: tento taqil qib’ chiqib’il qib’.
Tento taqara qib’ chiqib’il qib’ ut ink’a’ taqatz’il qix—us ta ink’a’ taak’ulmanq li qajom sa’ junpaat.
Tento taqatenq’aheb’ li qakok’al ut eb’ li qasaaj chireek’ankil lix rahom li Jesukristo sa’ lix yu’ameb’, us ta yookeb’ chixyalb’al xq’e chixraab’aleb’ rib’.
Li Elder Orson F. Whitney, li kik’anjelak jo’ komon sa’ lix Molameb’ li Kab’laju chi Apostol, kixk’ut chiruheb’ li na’b’ej yuwa’b’ej chan ru te’xtenq’aheb’ li ralal xk’ajol: “Tijonqex chirixeb’ … lee kok’al; chapomaqeb’ rik’in lee paab’aal.”6Chi kok’ aj xsa’ nink’oxla li naraj xyeeb’al nach’ok rik’ineb’ a’an rik’in paab’aal.
Nink’oxla naq naxk’am li rahok, li tuulanil, ut li oxloq’ink.
Naraj naxye xkanab’ankileb’ chi k’iik ut xwotzb’al li qanawom rik’ineb’ re te’reek’a lix rahom li qaKolonel.
Naraj naq took’oxlaq chirixeb’ a’an ut ink’a’ chiqix laa’o malaj chirix jalan chik.
A’an naraj naxye naq ink’a’ mas too’aatinaq ut tento too’ab’inq chi naab’al, naab’al wi’chik.
Tento taqaraheb’, taqak’eheb’ xwankil, ut taqusilaatinaheb’ naq yooqeb’ chixyalb’al xq’e chi elk chi uub’ej ut naq tiikaqeb’ chiru li Dios.
Jo’kan ajwi’, tento taqayal qaq’e chi wank chi nach’ rik’ineb’—jo’ naq nokowan chi nach’ rik’in li Dios.Reheb’ li yookeb’ chixnumsinkil xyajel li rulul, chapomaq eerib’ rik’in lee sumwank, us ta ink’a’ nekereek’a lix rahom li Dios sa’ li hoonal a’in.
B’aanuhomaq li texruuq chixb’aanunkil ut chirix a’an “wanqex sa’ tuqtuukilal … re teeril lix rahom li Dios, ut re teeril li ruq’.”7Ninch’olob’ xyaalal naq li Jesukristo a’an laj Kolol qe.
A’an naxnaw qu.
A’an nokoxra ut a’an rajlal tooxb’eresi.
Chi ru li yale’k xnumsi li qajunkab’al, xinwulak xnawb’al jo’ najtil wan a’an.
Lix yeechi’ihom tz’aqal yaal:Wankin aawik’in; matxuwak sa’ laa ch’ool.AaDiosin laa’in; tatintenq’a rajlal.Tink’e aametz’ew, ut xaqxo tate’ril, …Chi waklesinbi’l xb’aan li wuq’ kaw xwankil.Rik’in xnawb’al jo’ kawil wan li qaxe’, nintz’aama naq rajlal taqaye chi sa sa’ qach’ool:Ani rub’el roq li Jesus xsik’ xhiilalMaamin tinkanab’ li maa’us chixsachb’al;Naq re raj xt’anb’al li xb’alb’a tixxaqab’, …Xjunes maajo’q’e, maajo’q’e tinkanab’!8Sa’ xk’ab’a’ li Jesukristo, amen.
Nasaho’ sa’ qach’ool chi ch’utlaak sa’ li nimla jolomil ch’utub’aj-ib’ a’in re lix Iglees li Jesukristo reheb’ laj Santil Paab’anel sa’ Roso’jikeb’ li Kutan.
A’an nimla osob’tesihom xk’ulb’al lix na’leb’ ut li rajom xch’ool li Qaawa’, rik’in lix k’utumeb’ lix profeet ut eb’ lix apostol.
Li Awa’b’ej Russell M. Nelson, a’an lix yo’yookil profeet li Qaawa’.
K’a’jo’ naq naqab’antioxi lix b’eresihom ut lix na’leb’ xqak’ul sa’ li kutan a’in.Ninch’olob’ lix nawom inch’ool, rochb’eeneb’ li ak xe’yeeman.
Ninch’olob’ xyaalal li Dios, li qaJunelikil Yuwa’.
A’an yo’yo, nokoxra, ut nokoxk’aak’ale.
Lix k’uub’anb’il na’leb’ re sahil ch’oolejil naxk’e li qosob’tesinkil sa’ li yu’am a’in, ut sa’ roso’jik tooxkanab’ chi sutq’iik chiru rilob’aal a’an.Ninch’olob’ ajwi’ xyaalal li Jesukristo.
A’an li Ralal li Dios, junaj chirib’il.
A’an kooxkol chiru li kamk, ut naxtoj qix chiru li maak a’ yaal jo’ naqak’anjela qapaab’al chirix a’an ut naqajal qak’a’uxl.
Sa’ xk’ab’a’ lix nimal ru mayej re xtojb’al rix qamaak, naru naqak’ul wankilal sa’ xb’een li kamk ut li junelik yu’am.
”B’antioxinb’ilaq taxaq re li Dios li maatan li maak’a’ xjuntaq’eetankil li kixk’e sa’ lix choxahil Alal” (“Li Yo’yookil Kristo, Lix Ch’olob’ahomeb’ li Apostol”).Eb’ laj santil paab’anel sa’ chixjunil li ruchich’och’ osob’tesinb’ileb’ chixloq’oninkil li Jesukristo sa’eb’ lix santil ochoch.
Jun reheb’ li santil ochoch a’an yoo chi kab’lamank sa’ Winnipeg, Canada.
Laa’in, wochb’een li wixaqil xAnne Marie, xinru chirula’aninkil li na’ajej yoo chi kab’lamank wi’ sa’ agosto.
Li santil ochoch a’an k’uub’anb’il reetalil chi chaab’il, ut ch’olch’o ru naq ch’ina-usaq naq taachoymanq.
A’b’anan, ink’a’ naru nawan jun li xchaq’al ru santil ochoch sa’ Winnipeg, malaj b’araq chik, wi moko kaw ta lix k’ojleb’aal.Rik’in naq nasaqb’acho’ li ch’och’ rajlal chihab’ sa’ Winnipeg, kinawman naq taach’a’ajko’q xk’eeb’al xk’ojob’ankil li santil ochoch.
Chi jo’kan, kik’uub’aman naq choq’ xk’ojob’ankil li santil ochoch a’in, te’wanq 70 oqech re kawil ch’iich’, tz’aptz’ookeb’ sa’ cemento.
Eb’ li oqech ch’iich’ a’in jun may metro xterameb’, ut jo’ xyijach jun metro xnimaleb’ ru.
Ke’tene’ sa’ li ch’och’ toj neke’kana sa’ pek, maare wuqlaju metro rub’el xb’een li ch’och’.
Chi jo’ka’in, eb’ li 70 oqech ch’iich’ neke’xk’e jun xk’ojob’ankil li santil ochoch sa’ Winnipeg li kaw rib’ ut ink’a’ taa’eek’anq.Jo’ aj Santil Paab’anel sa’ Roso’jikeb’ li Kutan, laa’o ajwi’ naqasik’ jun kawil k’ojleb’aal choq’ re li qayu’am—jun musiq’ejil k’ojleb’aal li na’aje’ ru choq’ re li qab’eenik chiru li yu’am a’in toj sa’ li qachoxahil ochoch.
Li k’ojleb’aal a’an xaqab’anb’il sa’ xb’een xpekal lix nawom qach’ool chirix li Qaawa’ Jesukristo.Najultiko’ qe li raatin laj Helaman sa’ lix Hu laj Mormon: “Ut anajwan, ex walal, chijultiko’q, chijultiko’q eere naq a’ sa’ xb’een lix saqoonaq laj Tojol qix, a’an li Kristo, li Ralal li Dios, naq tento teek’e eek’ojob’ankil; re naq jo’q’e tixtaqla laj tza lix kawil iq’, relik chi yaal, lix tzimaj sa’ li sut iq’, relik chi yaal, naq chixjunil lix saqb’ach ut lix kawil kaq-sut-iq’ taatenoq sa’ eeb’een, maak’a’aq xwankil chekelonkil taq’a sa’ li jul re rahilal ut rahil ch’oolejil li maak’a’ roso’jik, sa’ xk’ab’a’ li saqoonaq li kab’lanb’ilex wi’, a’an jun k’ojleb’aal ch’olch’o ru, jun k’ojleb’aal b’ar wi’ wi te’kab’laq li winq sa’ xb’een ink’a’ taaruuq te’t’ane’q” (Helaman 5:12).Naqab’antioxi naq wanko sa’ jun kutan naq eb’ li profeet ut li apostol nokohe’xtzol chirix li Kolonel Jesukristo.
Wi naqataaqe lix b’eresihomeb’, xaqxooq chi kaw li qak’ojleb’aal sa’ xb’een li Kristo.Jun chihab’ chaq, jo’ xye li Awa’b’ej Russell M. Nelson sa’ li jolomil ch’utub’aj-ib’ sa’ li octubre xnume’, “Li tz’aqal rajom li Iglees, wanjenaq chalen chaq junxil, a’an xtenq’ankil chixjunileb’ li komon chixnimob’resinkileb’ xpaab’aal chirix li Qaawa’ Jesukristo ut lix tojb’al rix li maak kixb’aanu, xtenq’ankileb’ chixb’aanunkil ut chixpaab’ankileb’ lix sumwank rik’in li Dios, ut xkawob’resinkileb’ ut xtz’apb’aleb’ sa’ junajil chi junelik lix junkab’aleb’.
Sa’ li ruchich’och’ anajwan, jwal ch’a’aj a’an.
Laj tza yoo chixk’ihankil lix pleetihom chirix li paab’aal, chiqix laa’o, ut chirix li qajunkab’al.
Re naq ink’a’ toosachq sa’ musiq’ej, tento xpleetinkil a’an rik’in li qachaab’il k’uub’anb’il na’leb’” (“Aatin sa’ xtiklajik,” Jolomil ch’utub’aj-ib’ re octubre 2018; tiqb’il xkawil li aatin).Chirix li raatin li Awa’b’ej Nelson, li Elder Quentin L. Cook re lix Molameb’ li Kab’laju chi Aspotol kixk’utb’esi li hu Kim, Taaqehin choq’ reheb’ li komon ut li junkab’al.
Sa’ aatinak, kixyeheb’ li ch’ol aatin a’in:“Li ak’ k’anjeleb’aal, Kim, Taaqehin ... yiib’anb’il re xtenq’ankileb’ li komon chixtzolb’al li evangelio sa’ kab’l.”“Li hu a’in, a’an choq’ reheb’ chixjunil li komon ut li junkab’al sa’ li Iglees.” [Kim, Taaqehin—Choq’ reheb’ li komon ut li junkab’al (2019), vi].”“Li qajayalihom, a’an xk’eeb’al chi ka’pak’al li na’ux sa’ li Iglees ut li na’ux sa’ li ochoch, re naq taanimanq li paab’aal ut li musiq’ejil wank ut li jalok ch’oolej chirix li qaChoxahil Yuwa’ ut li Qaawa’ Jesukristo.” (“Jalok ch’oolej li cham ut li nakana chirix li qaChoxahil Yuwa’ ut li Qaawa’ Jesukristo,” Jolomil ch’utub’aj-ib’ re octubre 2018.
)Sa’ xtiklajik enero sa’ li chihab’ a’in, eb’ laj santil paab’anel sa’ chixjunil li ruchich’och’ xe’ok chixtzolb’al li Ak’ Chaq’rab’, chi k’amb’il qab’e xb’aan li hu Kim, Taaqehin.
Rik’in lix tusulal re li junjunq xamaan, Kim, Taaqehin nokoxtenq’a chixtzolb’aleb’ li loq’laj hu, li tzol’leb’ chirix li evangelio, ut lix k’utumeb’ li profeet ut li apostol.
A’an jun chaab’il k’anjeleb’aal choq’ qe chiqajunilo.Chirix b’eleeb’ po li yoo wi’ chi uxmank li tzolok a’in sa’eb’ li loq’laj hu, k’a’ru naqil anajwan?
Naqileb’ laj Santil Paab’anel sa’ Roso’jikeb’ li Kutan, li yalaq b’ar yookeb’ chi nimank xpaab’aaleb’ ut rajomeb’ chixtaaqenkil li Qaawa’ Jesukristo.
Naqileb’ li komon ut li junkab’al li yookeb’ chixk’eeb’al xhoonaleb’ chiru li xamaan re xtzolb’al li raatin li qaKolonel.
Naqil chi chaab’ilo’k li k’utuk sa’eb’ li qaDominkil Tzoleb’aal, naq naqatzoleb’ li loq’laj hu sa’ kab’l ut naqawotz sa’ iglees li na’leb’ xqataw.
Naqil xnimal chik li sahil ch’oolejil ut li junajil sa’ junkab’al naq naqakanab’ yal rilb’aleb’ ru li loq’laj hu, ut noko’ok chixtzolb’aleb’ chi k’a’jo’ wi’chik xchamal.Laa’in xinru chirula’aninkil naab’aleb’ aj Santil Paab’anel sa’ Roso’jikeb’ li Kutan, ut chirab’inkil k’a’ru xe’xk’ul rik’in roksinkil Kim, Taaqehin.
Sa’ rab’inkil resil lix paab’aaleb’, nanumta xsahil inch’ool.
A’in junjunq li aatin wab’ihom chixyeeb’al junjunqeb’ li komon sa’ li Iglees chiru li ruchich’och’:Jun li yuwa’b’ej kixye: “Ninyal xsahil Kim, Taaqehin xb’aan naq nikinixkanab’ chixyeeb’al lix nawom inch’ool reheb’ inkok’al.”Sa’ jun chik ochoch, jun li alalb’ej kixye: “A’in nikinixkanab’ chirab’inkileb’ inna’ inyuwa’ chixyeeb’al xnawomeb’ xch’ool.”Jun na’b’ej kixye: “A’in xooxmusiq’a chixk’eeb’al li Dios xb’een wa sa’ qayu’am.
Sa’ qach’ool naq maak’a’ qahoonal, a’ut xnujak li hoonal a’an rik’in yo’onink, sahil ch’oolejil, tuqtuukilal, ut li xik chi uub’ej, jo’ ink’a’ xqak’oxla naq taaruuq chiqu.”Jun sumal ke’xye: “Jalan wi’ chan ru naq naqileb’ ru li loq’laj hu chiru li qab’aanuhom chaq junxil.
K’a’jo’ wi’chik li yooko chixtzolb’al chiru li naqatzol chaq junxil.
Li Qaawa’ naraj naq taqil chi jalan li k’a’aq re ru.
Li Qaawa’ yoo chiqakawresinkil.”Jun na’b’ej kixye: “Nawulak chiwu naq yooko chixtzolb’al li na’leb’ sa’ junajil.
Junxil, yal rilb’al ru yooko.
Anajwan, yooko chixtzolb’al.”Jun komon ixq kixye li na’leb’ a’in: “Junxil, wan jun li tzolok, ut eb’ li loq’laj hu wan choq’ tenq’.
Anajwan, wankeb’ li loq’laj hu, ut a’ li tzolok li wan choq’ tenq’.”Jun chik komon ixq kixye: “Jalan naweek’a naq ninb’aanu, chiru naq ink’a’ ninb’aanu.
Nink’e reetal naq moko ch’a’aj ta chik aatinak rik’ineb’ qas qiitz’in chirix li Jesukristo ut li qapaab’aal.”Jun na’chinb’ej kixye: “Ninb’oqeb’ li walal ink’ajol ut eb’ li wimam sa’ domingo, ut naqawotz chiqib’il qib’ li k’a’ru xqatzol sa’ Kim, Taaqehin.”Jun komon ixq kixye: “Rik’in Kim, Taaqehin, naweek’a naq li Kolonel ajwi’ yoo chi k’anjelak chiwu.
A’an musiq’anb’il chaq sa’ choxa.”Jun yuwa’b’ej kixye: “Naq naqoksi Kim, Taaqehin, chanchano li ralal xk’ajol laj Israel, yooko chixk’eeb’al eetalil chiru roqechal li rokeb’aal li qochoch, ut chixkolb’al rix li qajunkab’al chiru lix wankilal laj sachonel.”Ex was wiitz’in, nasaho’ inch’ool chi wulak eerik’in ut chirab’inkil chan ru naq roksinkil Kim Taaqehin yoo chirosob’tesinkil eeyu’am.
B’antiox eere lee paab’aal.Sa’ xtzolb’aleb’ li loq’laj hu rik’in Kim, Taaqehin, yooko chixkawob’resinkil lix jalajik qach’ool chirix li Jesukristo ut lix evangelio.
Ink’a’ yal yooko chixk’osb’al ru jun hoor re li iglees sa’ domingo ut chixtiqb’al jun hoor re xtzolb’aleb’ li loq’laj hu sa’ kab’l.
Naqatzol li evangelio rajlal chiru li xamaan.
Jo’ kixye jun li komon ixq, “Li qajayalihom maawa’ naq taak’osmanq jun hoor re li iglees, a’an naq li iglees taakanaaq waqib’ kutan chik.”Anajwan, ab’ihomaq wi’chik lix tijom li qaprofeet, li Awa’b’ej Nelson, sa’ xtiklajik li jolomil ch’utub’aj-ib’ re octubre 2018:“Laj tza yoo chixk’ihankil lix pleetihom chirix li paab’aal, chiqix laa’o, ut chirix li qajunkab’al.
Re naq ink’a’ toosachq sa’ musiq’ej, tento xpleetinkil a’an rik’in qachaab’il k’uub’anb’il na’leb’” (“Aatin sa’ xtiklajik”).Ut jun kutan chik chirix a’an (29 hoor), sa’ li domingo ewu, xraqe’ rik’in li aatin a’in: “a’ yaal jo’ chanru li junjunq li junkab’al naxyal x’qe chixjalb’al li ochoch jo’ jun santil na’ajej re paab’aal, ... taak’osq lix wankil laj tza sa’ lee yu’am ut sa’ lee rochoch” (“Li ok choq’ jun aj santil paab’anel sa’ roso’jikeb’ li kutan jwal chaab’il,” Jolomil ch’utub’aj-ib’ re octubre 2018).Chan ru naq laj tza yoo chixk’ihankil lix pleetihom, a’ut jo’kan ajwi’ yoo chi k’osk lix wankil laj tza?
Naru nak’ulman, ut yoo chi k’ulmank sa’ chixjunil li Iglees, xb’aan naq li Qaawa’ naxkawresiheb’ lix tenamit chiru lix pleetihom laj tza.
Li hu Kim, Taaqehin a’an lix chaab’il k’uub’anb’il na’leb’ li Qaawa’.
Jo’ kixye li Awa’b’ej Nelson, “Li ak’ tzolok li jayalinb’il sa’ li ochoch ut tenq’anb’il xb’aan li Iglees wan xwankil chirach’ab’ankil lix wankilaleb’ li junkab’al.” A’ut aajel ru naq toowanq chi k’anjelak; aajel ru naq “taqayal qaq’e chixjalb’al li qochoch jo’ jun santil na’ajej re paab’aal” (“Li ok choq’ jun aj Santil Paab’anel sa’ Roso’jikeb’ li Kutan jwal chaab’il”).Xb’aan naq jo’ chanru kixye li Awa’b’ej Nelson, “Teneb’anb’il sa’ xb’een li junjunq qe sa’ junesal li k’iik sa’ musiq’ej” (“Aatin sa’ xtiklajik”).Rik’in li k’anjeleb’aal Kim, Taaqehin li Qaawa’ yoo chiqakawresinkil “choq’ re li xuwajel kutan li wanko wi’ anajwan” (“Jalok ch’oolej li cham ut nakana”).
A’an yoo chiqatenq’ankil chixk’ojob’ankil “jun k’ojleb’aal ch’olch’o ru, jun k’ojleb’aal b’ar wi’ wi te’kab’laq li winq sa’ xb’een ink’a’ taaruuq te’t’ane’q” (Helaman 5:12)—a’an xk’ojleb’aal lix nawom qach’ool, li xaqxo chi kaw sa’ xb’een xpekil lix jalajik qach’ool chirix li Qaawa’ Jesukristo.Li qak’anjel re xtzolb’aleb’ li loq’laj hu chooxkawob’resi ut chixk’ehaq qak’ulub’il re taaruuq taqak’ul li osob’tesink a’in li yeechi’inb’il.
Nintz’aama a’in sa’ xk’ab’a’ li Jesukristo, amen.
Chiru lix mision aran Africa, li qalal laj Dan kixnumsi jun nimla yajel ut kiwan sa’ jun b’anleb’aal li wan b’ayaq xneb’a’il.
Naq xink’ul li xb’een tz’iib’anbil hu chirix xnumik lix yajel, xqanaw naq luktajenaqaq lix ch’ool; a’b’anan a’an kixtz’iib’a, “Us ta wankin chaq sa’ li b’anleb’aal b’ar wi’ yookeb’ inb’anb’al, xweek’a chaq tuqtuukilal sa’ li waam.
Maajun sut week’ahom chaq xnimal ru xsahil inch’ool li kikana wik’in ut li naxk’e xkawil inch’ool chixnumsinkil li ch’a’ajkilal sa’ lin yu’am.”Naq li wixaqil ut laa’in xqil li tz’iib’anbil hu a’an, kooxnujob’resi li sahil ch’oolejil.
Sahil ch’oolejil li nakana ut wankilal re xnumsinkil li ch’a’ajkilal.
Maajun sut qab’ihom xch’olob’ankil li sahil ch’oolejil chi jo’kan, a’b’an li raatin naxye chaq li yaal.
Naqanaw naq li sahil ch’oolejil kixch’olob’ moko ka’aj ta wi naq kisaho’ xch’ool, ut moko jun taqsinb’il ch’oolej, a’an b’an jun tuqtuukilal ut jun sahil ch’oolej li naqeek’a naq naqaq’axtesi qib’ chiru li Dios ut naqakanab’ qib’ chiru a’an sa’ chixjunil li k’a’aq re ru.1 Laa’o ajwi’ xqanumsi chaq li hoonal b’ar wi’ li Dios ki’aatinak tuqtuukilal sa’ li qaam ut kooxk’e chi yo’onink rik’in li Kristo, us ta yooko chixnumsinkil li ch’a’ajkilal ut li ink’a’ naxk’ojob’ qach’ool.2Laj Lehi naxk’ut naq wi laj Adan ut li xEva ink’a’ raj ke’t’ane’ “ke’kana raj chi maak’a’ neke’xnaw, ink’a’ raj ke’wan xsahileb’ xch’ool, xb’aan naq ink’a’ raj ke’xnaw ru li rahilal; …“Aʼbʼanan kʼehomaq reetal, xbʼaanuman chixjunil li kʼaʼaq re ru saʼ lix chaabʼilal xnaʼlebʼ li nanawok re chixjunil li kʼaʼaq re ru.“Laj Adan kitʼaneʼ re naq teʼwanq li winq; ut nekeʼwan li winq re naq teʼwanq xsahilebʼ xchʼool.”3Sa’ jalan chik aatin, eb’ li ch’a’ajkilal ut li rahil ch’oolejil nokohe’xkawresi re taqeek’a li sahil ch’oolejil wi naqakanab’ qib’ chiru li Qaawa’ ut chirix lix k’uub’anb’il na’leb’ choq’ qe.
Jun aj tz’iib’ahom utz’u’ujinb’il aatin li kiwan chaq sa’ li oxlaju cient chihab’ naxch’olob’ li yaal a’an chi chaq’al ru: “Li yot’e’k ch’oolej tatxkawresi chixk’ulb’al li sahil ch’oolejil.
Rik’in xuwajel sachok tixk’am chixjunil li k’a’ru wan sa’ laa yu’am re naq li ak’ sahil ch’oolejil taaruuq chixtawb’al xna’aj.
Naxchiq’chiq’i li chaqi xaq reheb’ li ruq’ laa waam re naq sa’ xna’aj te’ninqanq li xaq ak’ ut rax ru.
Tixmich’eb’ lix xe’el li wan xchuhil re naq eb’ li ak’ xe’el, muqmuukeb’ chirub’el, te’wanq xna’aj re te’nimanq.
Maak’a’ naxye naq li yot’e’k li naxchiq’chiq’i laa waam, eb’ li k’a’aq re ru li q’axal chaab’ilaq wi’chik te’wanq sa’ xna’aj.”4Li Awa’b’ej Russell M. Nelson kixk’ut, “Li sahil ch’oolejil naxk’e a’an wan chi junelik, xyeeb’al qe naq li “qatawasinkil yal chiru jun ch’ina k’amok taawanq” [Tzol’leb’ ut Sumwank 121:7] ut taaq’axtesiiq choq’ re qatenq’ankil.”5 Lix yalb’al qix ut li qach’a’ajkilal naru te’xk’e xna’aj li sahli ch’oolejil q’axal nim.6Li chaab’il esilal re li evangelio moko a’aneb’ ta jun yeechi’ihom re jun yu’am b’ar wi’ maa’ka’ li yot’e’k ut li rahil ch’oolejil, a’b’an jun yu’am nujenaq rik’in ajom ut eetalil: jun yu’am b’ar wi’ naq li yot’e’k ut li ch’a’ajkilal “sub’b’il rib’ sa’ sahil ch’oolejil chirix li Kristo.”7 Li Kolonel kixye, “Sa’ li ruchich’och’ teek’ul li rahilal: a’b’anan kawaq eech’ool; Laa’in xinq’ax ru xwankil li ruchich’och’.”8 Lix evangelio a’an jun esil re yo’onink.
Li yot’e’k, rochb’een li yo’onink chirix li Jesukristo, naxk’am chaq li yeechi’ink re jun sahil ch’oolejil li nakana.Li esil chirix lix b’eenikeb’ laj Jaredita sa’ li yeechi’inb’il ch’och’ naru tooxtenq’a jo’ jun jaljookil ru aatin chirix li qab’eenik chiru li ruchich’och’il yu’am.
Li Qaawa’ kixyeechi’i re li ras laj Jared ut re lix tenamit ajwi’ naq a’an yooq chi xik “chiruheb’ sa’ jun ch’och’ li sik’b’il ru sa’ xb’een chixjunileb’ li ch’och’ sa’ li ruchich’och’.”9 Kixtaqlaheb’ naq te’xyiib’eb’ li k’amonel jukub’ ut a’aneb’ ke’ok chi k’anjelak chi tiikeb’ xch’ool chixpaab’ankil ut xtaaqenkil lix taql li Qaawa’.
A’b’anan, naq yookeb’ chixb’aanunkil a’an, li ras laj Jared ki’ok chi wank xk’a’uxl chirix chan ru kixye li Qaawa’ naq te’xyiib’eb’ li jukub’.
A’an ki’elajin:“At Qaawa’, kinb’aanu li k’anjel li kinaataqla wi’, ut keb’inyiib’ li k’amonel jukub’ jo’ chanru kinaab’eresi.“Kʼe ut reetal, at Qaawaʼ, saʼebʼ aʼan maakʼaʼ li saqen.”10“Ma tohaakanab’ chixq’axb’al li nimla ha’ a’in sa’ q’ojyin?”11Ma eehoyom jun sutaq lee raam chiru li Dios chi jo’ka’in?
Naq nekeyal eeq’e chiwank jo’ li Qaawa’ naxtaqla ut li k’a’ru us nekeraj ink’a’ na’uxman, ma xepatz’ eerib’ ma texb’eeq sa’ li yu’am a’in sa’ xyi li aak’ab’?12Li ras laj Jared kixye ajwi’ jun chik ch’a’ajkilal jwal nim ru chirix naq ink’a’ te’ruuq chixkolb’aleb’ xyu’am sa’eb’ li k’amonel jukub’.
A’an ki’elajin, “Ut jo’kan ajwi’ too’oso’q, xb’aan naq sa’eb’ a’an maak’a’ k’a’ru toomusiq’aq wi’, ka’ajwi’ li iq’ li wan chixsa’.”13 Ma ak xek’ul jun sutaq naq, xb’aan lix ch’a’ajkilal li yu’am, ink’a’ nekexru chi musiq’ak ut xepatz’ eerib’ ma texruuq chixkolb’al lee yu’am sa’ li kutan a’an ut, q’axal wi’chik, chi sutq’iik sa’ lee choxahil junkab’al?Chirix naq li Qaawa’ kixtenq’a li ras laj Jared chixtuqub’ankileb’ li junjunq xk’a’uxl, kixch’olob’, “Xb’aan naq moko texruuq ta chixq’axb’al ru li nimla chamal ha’ a’in, ka’ajwi’ wi nekexinkawresichiru lix b’oolam li palaw, ut li iq’ li xikenaq, ut li b’uut’iha’ li taachalq.”14Li Qaawa’ kixye chi saqen ru naq eb’ laj Jaredita ink’a’ te’ruuq chi wulak sa’ li yeechi’inb’il ch’och’ chi maak’a’ xtenq’ a’an.
A’an sa’ xjuneseb’ moko te’ruuq ta chixb’aanunkil, ut te’ruuq chixq’axb’al lix nimal ru xchamal li ha’ ka’ajwi’ wi neke’xkanab’ rib’ chiru a’an.
Chanchan naq li k’a’ru ke’xk’ul ut lix k’utum li Qaawa’ choq’ re kixnimob’resi lix paab’aal li ras laj Jared ut kixkawob’resi li rilom b’ar wi’ wan a’an.K’eehomaq reetal chan ru naq eb’ lix tij kixjal lix patz’om ut xk’a’uxl rik’in aatin re paab’aal ut xkanab’ankil rib’ chiru.“Ut ninnaw, at Qaawaʼ, naq wan anchal aawankilal, ut nakatru chixbʼaanunkil joʼ kʼihal li nakawaj choqʼ re xchaabʼilal li winq; …“Kʼe reetal, at Qaawaʼ, nakatru chixbʼaanunkil aʼin.
Naqanaw naq nakatru chixkʼutbʼal xnimal ru li wankilal, li chanchan yal kaʼchʼin chiru xkʼaʼuxlebʼ li winq.”15Tz’iib’anb’il naq, chirix naq eb’ laj Jaredita “ke’ok sa’eb’ … lix jukub’, ut ke’ok chi b’eek chiru palaw, ut ke’xk’e rib’ sa’ ruq’ li Qaawa’ lix Dios.”16 Xk’eeb’al rib’ sa’ ruq’ naraj naxye xkanab’ankil qib’ chiru malaj xq’axtesinkil qib’.
Eb’ laj Jaredita moko ke’ok ta sa’eb’ li k’amonel jukub’ xb’aan naq neke’xnaw chi tz’aqal re ru chan ru te’wanq chiru xnumik li nimla palaw.
Ke’xb’aanu b’an xb’aan naq ke’xtzol xkanab’ankil rib’eb’ rik’in lix wankilal, lix chaab’ilal, ut li ruxtaan li Qaawa’ ut jo’kan naq ke’wan xch’ooleb’ chixkanab’ankil rib’ chiru li Qaawa’, rochb’eeneb’ li xkab’ rix xch’ooleb’ ut lix xiweb’ li ke’wan chaq rik’ineb’.Toje’, li qimam, laj Abe xk’ab’a’, kixuwak chi xik sa’ jun li carrusel sa’ xb’een jun xul na’eek’an.
Kiraj chunlaak sa’ xb’een jun xul li ink’a’ na’eek’an.
Lix na’chin kixq’unb’esi xch’ool ut kixye naq sa taawanq, jo’kan naq kixkanab’ rib’ chiru ut ki’ok.
Toja’ naq kixye, chi se’se ru, “Naweek’a naq moko sa ta wankin, a’b’an sa wankin.” Maare a’in li ke’reek’a laj Jaredita.
Wan naq xiwxiw b’ayaq xkanab’ankil qib’ chiru li Dios, a’b’an taachalq li sahil ch’oolejil.Li xnumsinkil li nimla ha’ maak’a’jo’ lix ch’a’ajkilal choq’ reheb’ laj Jaredita.
Xb’aan naq k’iila sut ke’sub’e’ sa’ xchamal li palaw “xb’aan li tzuulil b’oolam li neke’pujujnak sa’ xb’eeneb’.”17 A’b’anan tz’iib’anb’il naq, “li iq’ maajun wa kixkanab’ apunk sa’ xjayal li yeechi’inb’il ch’och’.”18 Us ta k’a’jo’ xch’a’ajkilal xtawb’al ru, a’ tz’aqal eb’ li hoonal sa’ li yu’am b’ar wi’ naq eb’ li iq’ neke’apunk chi kaw ut li palaw tz’aj ru, naru naqak’ul xk’ojob’ankil qach’ool sa’ xnawb’al naq li Dios, sa’ lix chaab’ilal li maak’a’ rosojik, junelik nokoxtiikisi re naq toowulaq sa’ li qochoch.Ut li esil tz’iib’anb’il toj naxye, “Ut chi joʼkan keʼtiikisiik; ut maajun josqʼ aj xul re palaw kiru chi toqok rehebʼ, chi moko nimla kar li kiru chi rahobʼtesink rehebʼ; ut kiwan xsaqenkilebʼ rajlal; saʼ xbʼeen li haʼ joʼ ajwiʼ rubʼel li haʼ.”19 Wanko sa’ jun ruchich’och’ b’ar wi’ eb’ li josq’ b’oolam li nakamsink, eb’ li yajel sa’ tib’elej ut sa’ k’a’uxlej, ut eb’ li yalok-ix ut eb’ li jar paay chi ch’a’ajkilal nokohe’xten.
A’b’anan rik’in li paab’aal chirix li Jesukristo ut naq naqak’e qach’ool chixkanab’ankil qib’ chiru, laa’o ajwi’ naru taawanq li saqen rajlal sa’ xb’een malaj chirub’el li ha’.
Naru naq wanqo sa’ xyaalalil naq li Dios maajo’q’e tixkanab’ qatiikisinkil sa’ li qachoxahil ochoch.Naq neke’chiq’chiq’iik chaq sa’eb’ li jukub’, eb’ laj Jaredita “nekeʼbʼichan re xnimankil ru li Qaawaʼ; … ut neke’bʼantioxink ut neke’xnima ru li Qaawaʼ chiru chixjunil li kutan; ut naq kiʼok qʼojyin, inkʼaʼ keʼxkanabʼ xnimankil ru li Qaawaʼ.”20 Neke’reek’a xsahil xch’ooleb’ ut xb’antioxihomeb’ us ta toj wankeb’ sa’ xyi li ch’a’ajkilal.
Toj maji’ neke’wulak sa’ li yeechi’inb’il ch’och’, a’b’an nasaho’ xch’ooleb’ xb’aan li xkanab’ankileb’ rib’ chiru li Qaawa’ rajlal ut rik’in kawilal.21Eb’ laj Jaredita ke’tiikisiik sa’ xb’een li ha’ chiru oxib’ cient rik’in kaahib’ roxk’aal kutan.22 Ma naru nekek’oxla sa’ lee k’a’uxl a’an?
Xkanab’ankil qib’ chiru li Qaawa’ naraj ajwi’ naxye naq taqakanab’ qib’ chiru lix hoonal ut na’ajman naq wanq qakuyum ut li kuyuk li naxq’axeb’ ru li kaq-sut-iq’ re li yu’am.23Sa’ rosojik, eb’ laj Jaredita “ke’wulak sa’ xmaril li yeechi’inb’il ch’och’.
Ut chirix naq keʼxkʼe li roq saʼ xbʼeen xmaril li yeechiʼinbʼil chʼochʼ keʼxkubʼsi ribʼebʼ chiru lix bʼeen li chʼochʼ, ut keʼxtuulanobʼresi ribʼebʼ chiru li Qaawaʼ, ut keʼel xyaʼalebʼ ru xbʼaan xsahilebʼ xchʼool chiru li Qaawaʼ, xbʼaan xkʼihal lix qʼunil uxtaan saʼ xbʼeenebʼ.”24Wi tiik li qapaab’aal chixk’uulankil li qasumwank, laa’o ajwi’ toowulaq chi kolb’il sa’ li qochoch sa’ jun kutan, taqakut qib’ chi ch’och’ chiru li Qaawa’ ut taa’elq xya’al qu xb’aan xsahil qach’ool xb’aan xk’ihal lix q’unil uxtaan sa’ li qayu’am, chiru ajwi’ li yot’e’k ch’oolej li ke’xkanab’ xna’aj choq’ reheb’ lix nimal ru sahil ch’oolejil.25Ninch’olob’ xyaalal naq wi naqaq’axtesi qib’ chiru li Qaawa’ ut naqasik’ xkanab’ankil qib’ chiru chi rajlal ut chi keeb’il qach’ool chiru li Jesukristo chixnumsinkil li ch’a’ajkilal ut chirix lix choxahil ajom sa’ li yu’am, a’an tooxk’aak’ale, taa’aatinaq tuqtuukilal sa’ li qaam, ut tixk’e chiqayo’oni naq sa’ xk’ab’a’ a’an tookole’q.”26Ninch’olob’ xyaalal naq li Jesus a’an li Kristo.
A’an lix yo’leb’aal chixjunil li sahil ch’oolejil.”27 Tz’aqal li rusilal, ut kaw xmetzʼew chi kolok.28 A’an lix saqen, lix yu’am, ut lix yo’onihom li ruchich’och’.29 A’an ink’a’ tixkanab’ naq too’oso’q.30 Sa’ xk’ab’a’ li Jesukristo, amen.
Eq’la chaq, li ras li wixaqil xk’e re jun hu li xtz’iib’a choq’ re lix na’ k’iila chihab’ chaq.
Sa’ li hoonal a’an, li Hermana Homer toj ch’ina xqa’al a’an.
Jun raqal li tz’iib’anb’il sa’ li hu naxye, “At inraarookil na’, chakuy inmaak naq ink’a’ xinwotz xnawom inch’ool anajwan—a’ut nakatinra.” Naq yooko chi wa’ak, xink’oxlak chirix a’an.
Xinchunla, ut xintz’iib’a jun hu li xye, “At Awa’b’ej Nelson, chakuy inmaak naq ink’a’ xinwotz li waatin anajwan—a’ut nakatinra.” Maare ink’a’ jwal us a’an.
Jo’kan ut naq arin wanko, ut sa inch’ool naq naru tinwotz li waatin wochb’eeneb’ ajwi’ li ak xe’aatinak sa’ li ch’utam anajwan.Naab’al chihab’ chaq anajwan xkohin sa’ jun ch’ina so’sol ch’iich’, ch’e’b’il xb’aan jun li winq toj ak’ xliceens re ch’e’ok so’sol ch’iich’.
Xwulak xq’ehil kub’eek chaq, ut xk’ehe’ qaliceens naq tookub’eeq.
A’b’an naq yooko chaq chi nach’ok chi ch’och’ kiwab’i jun esil kiyehe’ re laj ch’e’ol so’sol ch’iich’ ut a’an naq tento “tixwaklesi wi’chik rib’ chiru choxa.” Laj ch’e’ol so’sol ch’iich’ kixka’ya laj tenq’anel re, li naxnaw b’ayaq chik chi ru; a’an kik’utuk toj taq’a, najt b’ar tookub’eeq raj wi’, ut kixye re, “Anajwan!”Li qaso’sol ch’iich’ sa’ junpaat kireek’asi rib’ sa’ xtz’e’il ut taq’a, chirix a’an kitaqe’ wi’chik, toja’ naq kixyoob’ wi’chik li kub’eek ut koowulak chi maak’a’ xqak’ul ut kolb’il qix sa’ li na’ajej yooko wi’ chi xik.
Chirix chik a’an xqanaw naq jalan chik li so’sol ch’iich’ kik’ehe’ xliceens re naq taawakliiq chiru ch’och’.
Wi kiqab’i raj li k’a’ru kiyehe’ qe sa’ li esil, kooq’otok raj b’ar wi’ wan li so’sol ch’iich’ li yoo chaq chi nach’ok, ut moko koonajto’ ta raj chiru.
Wiib’ li na’leb’ kixk’ut chiwu li kiqak’ul chaq sa’ li hoonal a’an: li xb’een a’an naq, sa’ xch’a’ajkilal li qayu’am, taqab’i naab’al chi xyaab’ kuxej li te’xyal xq’e chiqab’oqb’al.
Li xkab’, jwal aajel ru naq taqab’iheb’ li xyaab’ kuxej li yaal neke’xye.Xyaab’ kuxej jalan jalanq ruWanko sa’ jun ruchich’och’ b’ar wi’ naab’al chi xyaab’ kuxej neke’xsik’ ru qab’oqb’al.
Jo’ sa li esilal, tuits, blogs, podcast, ut eb’ li na’leb’ naxk’e lix Alexa, xSiri, ut wankatq chik xkomoneb’, maare nach’a’ajko’ b’ayaq b’ar wan li xyaab’ kuxej li taqab’i.
Wan tana’ sut naq naqasik’ xb’ehil qayu’am sa’ li yeechi’inb’il esil paapo ru, rik’in xk’oxlankil naq b’ar wan li neke’xye lix k’ihaleb’ li komon a’an li tz’aqal yaal.
Wan chik hoonal naq, “nawiib’an ru qach’ool sa’ xyanq wiib’ chi na’leb’,”1 ut ink’a’ naqanaw b’ar wan li taqasik’ ru, ma li “ke malaj li tiq.”2 Wan sut, naq naqasik’ ru li us choq’ qe, jun ajwi’ chi xyaab’ kuxej naxik wi’ qach’ool re qab’eresinkil, malaj ka’ajwi’ li naqak’oxla a’an li naqaye naq us choq’ qe.Us ta chixjunil li na’leb’ a’an maare useb’ roksinkil, li k’a’ru naqak’ul naxk’ut chiqu naq moko junelik ta yaal neke’xye.
Li sik’b’il ru xb’aan lix naab’alil li komon moko a’an ta li us junelik.
Xkanab’ankil qib’ chi tatzto sa’ xyi wiib’ chi na’leb’ moko nokoxk’am ta sa’ junaq li b’e.
Li k’a’ru naqak’oxla naq moko ch’a’aj ta rajlal nokohe’xk’am sa’ li k’a’ru ink’a’ aajel ru.
Rab’inkil jun ajwi’ chi xyaab’ kuxej malaj xk’eeb’al reetal jun ajwi’ chi na’leb’ naru naxram li qilob’aal.
Xkanab’ankil qib’ ka’ajwi’ sa’ li naqak’oxla nokoxk’am sa’ xq’ojyinil li qak’a’uxl ut taawanq xwarjik qak’a’uxl.
Wi ink’a’ naqak’e reetal chi us, maare taqab’iheb’ li jalan xyaab’ kuxej li neke’xk’e qayanq ut te’xnajtob’resi li evangelio chiqu, ut took’ame’q sa’eb’ li na’ajej b’ar wi ch’a’ajkaq xxaqab’ankil li paab’aal, li paapoq ru, ut taawanq li rahilal ut maak’a’aq li sahilal chiru.Rab’inkil li xyaab’ kuxej li ink’a’ usInk’utaq cheru li nawaj xyeeb’al rik’in jun eetalil wan sa’eb’ li loq’laj hu.
Eb’ li neke’taqsink tzuul neke’xye naq sa’ xnajtil ru xteramil waqxaqib’ mil li metro nayeeman re naq a’an “xna’aj li kamk” xb’aan naq, sa’ li teramil a’an na’ok chi oso’k’ li iq’.
Wan jun na’ajej sa’ musiq’ej chanchan lix na’aj li kamk.
Wi naqanumsi naab’al qahoonal sa’eb’ li na’ajej b’ar wi’ maak’a’ paab’aal, eb’ li xyaab’ kuxej chanchan naq chaab’il li neke’xye te’xmaq’ chiqu li riq’ul li musiq’ej li aajel ru choq’ qe.Sa’ lix Hu Laj Mormon naqil ru lix seraq’ laj Korihor, li kixyu’ami jun na’leb’ chanchan a’an.
K’a’jo’ naq nasaho’ chaq xch’ool xb’aan naq nawb’il chaq ru xb’aan li tenamit, xb’aan naq lix k’utum sa choq’ reheb’ “xb’aan naq nasahob’resin tz’ejwalejil k’a’uxlej.”3 Kixye chaq naq eb’ li nab’ej yuwa’b’ej ut eb’ li profeet neke’xk’ut chaq jo’maajo’il na’leb’ kanab’anb’il chaq xb’aaneb’ xyuwa’eb’ re naq ink’a’ ach’ab’anb’ilaqeb’ ut re naq maak’a’ te’xnaw.4 Kixye naq li tenamit naru te’xb’aanu raj li k’a’ru te’raj xb’aan naq ach’ab’anb’ileb’, xb’aan naq lix taqlahom li Dios ka’ajwi’ naxrameb’ lix b’e ut yal k’oxlanb’ileb’ ru.5 Sa’ xnawom xk’a’uxl, lix paab’ankil lix tojb’al rix li maak li kixb’aanu li Jesukristo choq’ re a’an yal “xk’oxlahom jun waxil ru k’a’uxlej,” li nachal chaq rik’in xpaab’ankil jun li k’a’aq re ru ink’a’ ilb’il ru.6Laj Korihor xiikil kixjalb’ehi xch’ooleb’, ut kik’ame’ chiru li taqenaqil aj tij ut chiru li xb’eenil aj raqol aatin sa’ xb’een li ch’och’.
Aran kiwakli rik’in “ninqi taqenaqil aatin,” kixhob’eb’ rix laj tij ut eb’ laj tzolonel, ut kixpatz’ jun eetalil.
Ut kik’ehe’ re jun eetalil.
Kikana sa’ memil.
Ut chi jo’kan laj Korihor kixk’e reetal naq kib’alaq’iik, ut sa’ xk’oxlankil lix chaq’al ru yaalalil li kixtz’eqtaana chaq ru, kiraho’ xch’ool ut kixye chi joka’in, “Junelik xinnaw.”7Chirix a’an laj Korihor kib’eek sa’ li junjunq chi ochoch re xtz’aamankil xtzakemq toj reetal naq kikam chi ye’q’inb’il xb’aan jun ch’uuteb’ aj Tzoramita.8 Sa’ xraqb’al li seraq’ a’in wan jun xnimal k’a’uxlej: “Ut chi jo’kan naqil naq laj tza moko tixtenq’a ta li ralal xk’ajol sa’ roso’jik li kutan, chi seeb’ b’an naxkeloheb’ taq’a sa’ xb’alba’.”9Li chaab’il xyaab’ kuxejXb’aan naq li qaChoxahil Yuwa’ naraj li chaab’ilal choq’ qe, a’an naxb’aanu naq tooruuq chirab’inkil xyaab’ xkux.
Rajlal naru naqab’i ru chiru lix musiq’ahom li Santil Musiq’ej.
Li Santil Musiq’ej, a’an roxil li komon sa’ roxichal li Dios.
A’an naxch’olob’ xyaalal li Yuwa’b’ej ut li K’ajolb’ej,10 taqlanb’il re “xk’utb’al chiqu chixjunil li k’a’aq re ru,”11 ut “tixk’ut chiqu chixjunil li k’a’aq re ru tento taqab’aanu.”12Li Musiq’ej naraatinaheb’ li junjunq chi komon sa’ jalanq re ru ut maare sa’ naab’al sut, ut a’an naru taaraatina junaq li komon chi naab’al re ru ut chi jo’q’ehaq.
Li nak’ulman rik’in a’an, a‘an naq chiru chixjunil qayu’am yooqo chixtzolb’al naab’al chi na’leb’ chan ru naq a’an nokoraatina.
Wan naq, a’an taa’aatinaq sa’ li “qak’a’uxl ut sa’ li qach’ool,”13 rik’in jun xyaab’ kuxej moko josq’ ta chi moko kaw ta na’aatinak, a’b’an ut, na’ok “toj sa’ xchamaleb’ xch’ool li neke’ab’ink chaq re.”14 Wan sut naq li raatin naru “tixram li qak’a’uxl” malaq “tixkuj rib’ … sa’ li qeek’ahom.”15 Wan sut naq “taaxamnaq lix sa’ qach’ool.”16 Wan sut chik naq a’an naxnujob’resi li qaam rik’in sahil ch’oolejil, ut naxkutanob’resi li qak’a’uxl,17 malaj na’aatinak tuqtuukilal sa qach’ool.18Xtawb’al lix yaab’ xkuxTaqataw xyaab’ xkux li qaYuwa’ sa’ naab’al chi na’ajej.
Naqataw naq nokotijok, sa’ xtz’ilb’al rixeb’ li loq’laj hu, naq nokowulak sa’eb’ li ch’utam re li Iglees, naq noko’oken chi aatinak chirix li paab’aal, malaj naq nokoxik sa’ li santil ochoch.
Relik chi yaal, taqataw sa’ li jolomil ch’utub’aj-ib’ a’in.Anajwan xqaxaqab’ xwankileb’ o’laju chi komon winq jo’ profeet, aj ilol na’leb’, ut aj k’utbesinel.
Lix musiq’ejileb’ ut li ak xe’xyu’ami neke’xk’e jun saqenkil ilob’aal li naqaj ru sa’ junpaat.
Li esil neke’xwotz junpaat xtawb’aleb’ ru ut saqen ru naq neke’xye.
Neke’xye li b’ar wan naraj li Dios chiqanaw, maak’a’ naxye ma ajb’il ru xb’aan li ruchich’och’, malaj ink’a’.19Xsik’b’al lix yaab’ xkux a’ yaal b’ar chi na’ajej a’an chaab’il, a’b’an xsik’b’al sa’ naab’al chi na’ajej a’an jwal chaab’il wi’chik chi us.
Ut naq naqab’i, tento taqataaqe li b’e yoo chixk’utb’al chiqu.
Li apostol aj Santiago kixye, “B’aanuhomaq li naxye li aatin, ut ink’a’ chik’ojlaaq eech’ool ka’ajwi’ rik’in rab’inkil.”20 Li Awa’b’ej Thomas S. Monson kixk’ut a’in: “Nokoyo’lek.
Noko’oyb’enink.
Naqab’i li xyaab’ kuxej moko josq’ ta chi moko kaw ta na’aatinak.
Naq na’aatinak, eb’ li ixq ut li winq li wankeb’ chaab’ileb’ xna’leb’ neke’ab’ink.”21Naq li b’eresink nab’ay chi wulakNaq xinyoob’ chaq trab’ajik sa’ li yu’am, xpatz’e’ we ut re li Hermana Homer naq taqak’ulub’a raj xjalb’al li qak’anjel xk’ehe’ chaq qe.
Sa’ li hoonal a’an, xqak’oxla naq jwal nimla k’a’uxlej xsik’b’al ru a’an.
Xootzolok chaq chirix, xookuyuk sa’, ut xootijok, a’b’an li qasumenkil kib’ay chi wulak.
Sa’ xraqik, xqil k’a’ru taqab’aanu ut xkoho chi uub’ej.
Naq xqab’aanu, xqeek’a li tuqtuukilal ut moko xoob’ay ta chixnawb’al naq jwal chaab’il li xqasik’ xb’aanunkil.Li xqak’ul, a’an xtzolb’al naq wan hoonal naq li qasumenkil taab’ayq chi wulak.
Maare xb’aan naq moko tz’aqal ta li hoonal, moko jwal aajel ta ru li sumeek, malaj xb’aan naq li Dios naxnaw naq laa’o taqanaw xsik’b’al li k’a’ru us.
Li Elder Richard G. Scott kixk’ut naq tento raj naq naqab’antioxi li hoonal a’an ut kixye li yeechi’ihom a’in: “Naq k’ulub’ej laa yu’am ut li xasik’ ru chapb’il ru rik’in li naxk’ut li Kolonel ut aajel ru naq taab’aanu, kanab’ aawib’ ut yooqat chi xik chi uub’ej.
… Li Dios moko tatxkanab’ ta chi xik chi uub’ej chi najt ru hoonal wi ink’a’ tixk’e chireek’asi laa ch’ool naq li xasik’ ru moko us ta.”22Tento taqasik’ ruJo’kan b’i, tento taqasik’ ru b’ar wan sa’ xyanq chixjunil li xyaab’ kuxej taqapaab’.
Ma taqataaqe li xyaab’ kuxej moko chaab’il ta li napuktesiik xb’aan li ruchich’och’, malaj taqak’e qach’ool a’ yaal chan ru naraj re xk’eeb’al rokik lix yaab’ xkux li qaYuwa’ re tooxb’eresi sa’ li sik’ok-u ut re naq tixkol qix sa’ li xuwajel ru?
Wi naqayal qaq’e chixsik’b’al xyaab’ xkux, moko taach’a’ajko’q ta chiqu rab’inkil.
Moko naraj ta naxye naq kawaq lix yaab’ xkux, a’b’an li qametz’ew taanumtaaq re rab’inkil.
Li qaKolonel kixyeechi’i naq wi “naqab’i chi junjunqil li raqal ut taqab’i chi junjunqil lix na’leb’,” a’an “tixk’e qe chik xkomon.”23 Ninch’olob’ xyaalal naq yaal li yeechi’ihom a’in choq’ qe chiqajunqal.Ka’ch’in chik ma jun chihab’ anajwan kikam li was sa’ jun toch’e’k sa b’eleb’aal ch’iich’.
Li xb’eenileb’ xchihab’ laj Jwan nujenaqeb’ chi yeechi’ihom ut tawom kixk’ul.
A’b’an naq ki’ok chi k’iik, lix toch’olil tib’el ut lix k’a’uxl moko natenq’an ta, ke’xch’a’ajkin chi naab’al lix yu’am.
Us ta li k’irtesiik li yoo chiroyb’eninkil a’an moko kixk’ul ta chiru lix yu’am, laj Jwan kixchap xpaab’aal, kixsik’ ru kuyuk, chi anchal xch’ool toj sa’ roso’jik.Anajwan ut, ninnaw naq laj Jwan moko tz’aqal ta re ru, a’b’an ninpatz’ sa’ inch’ool, k’a’ru kik’ehe’ re, re kiru chi kuyuk chi jo’kan.
Naab’al xyaab’ kuxej ke’b’oqok re naq taawiib’anq xch’ool, a’b’an a’an kixsik’ ru ink’a’ xb’aanunkil.
Sa’ xna’aj a’an, kixb’aanu chixjunil li kiru chixb’aanunkil re xchapb’al lix yu’am ut xk’eeb’al sa’ xyi li evangelio.
Kixyu’ami lix yu’am chi jo’kan xb’aan naq kixnaw naq chi jo’kan tixtaw lix yaab’ xkux laj K’utunel re; kixyu’ami lix yu’am chi jo’kan xb’aan naq kixnaw naq chi jo’kan taatzole’q.XraqikEx was wiitz’in, sa’ jun ruchich’och’ b’ar wi wankeb’ naab’al xyaab’ kuxej jalan jalanq neke’xye, ninch’olob’ xyaalal naq li qaChoxahil Yuwa’ kixb’aanu lix k’anjel re naq taqab’i xyaab’ xkux ut taqataaqe.
Wi naqayal qaq’e, a’an ut li Ralal te’xk’e li qamusiq’ahom li yooko chixsik’b’al, li qametz’ew aajel ru choq’ qe, ut li sahilal li naqaj chiqajunilo.
Sa’ xk’ab’a’ li Jesukristo, amen.
Naq toj ka’ch’inin chaq, laj Frank Talley, jun komon re li Iglees, kixyeechi’i re lin junkab’al chiqak’amb’al chaq sa’ so’sol ch’iich’ aran Puerto Rico toj sa’ Lago Salado re tooruuq chi tz’ape’k sa’ junajil sa’ li santil ochoch, a’b’an sa’ junpaat ke’chal li ch’a’ajkilal.
Jun reheb’ li wanab’, li xMarivid, kiyajer chi q’axal ra.
Ke’wiib’an xch’ool inna’ inyuwa’, a’ut ke’tijok chirix li tento te’xb’aanu ut toj ke’reek’a naq tento tooxik.
Ke’xpaab’ naq wi te’xtaaqe chi tiik lix musiq’ahom li Qaawa’, took’aak’aleeq ut tooa’osob’tesiiq jo’ junkab’al—ut jo’kan kik’ulman.Maak’a’ naxye li ch’a’ajkilal naqak’ul sa’ li yu’am a’in, naru taqakanab’ qib’ chiru li Jesukristo ut naq a’an tixkawresi jun b’e re tooruuq chi xik chi uub’ej wi nokob’eek rik’in paab’aal.
Li Dios naxyeechi’i naq chixjunileb’ li neke’xpaab’eb’ li sumwank okenaqeb’ wi’ rik’in a’an te’xk’ul chixjunileb’ lix yeechi’inb’il osob’tesink, a’ yaal xhoonalil a’an.
Li Elder Jeffrey R. Holland kixye, “Wan li osob’tesink li neke’chal sa’ junpaat, wan li neke’chal moqon, ut wan li ink’a’ neke’chal toj sa’ choxa; a’ut choq’ reheb’ li neke’k’uluk re lix evangelio li Jesukristo, neke’chal.”1Laj Moroni kixch’olob’ naq “li paab’aal a’an li k’a’aq re ru yo’oninb’il ut moko ilb’il ta; jo’kan ut, mexwech’ok rik’in naq moko nekeril ta, xb’aan naq maajun eerilom nekek’ul toj chirix naq yalb’il rix eepaab’aal.”2Li qapatz’om laa’o, a’an, K’a’ru tento taqab’aanu re xq’axb’aleb’ ru li ch’a’ajkilal li te’chalq qik’in?Sa’ li xb’een aatin kixye re li ruchich’och’ jo’ Awa’b’ej re li Iglees, li Awa’b’ej Russell M. Nelson kixk’ut: “Jo’ jun ak’ awa’b’ejil, naqaj naqatikib’ qak’anjel chi wan roso’jik chiqu.
Xb’aan a’in, yooko chi aatinak eerik’in anajwan sa’ jun li santil ochoch: Li roso’jik naqayal qaq’e chi wulak wi’, a’an naq k’eeb’ilaq qe wankilal sa’ rochoch li Qaawa’, naq tootz’ape’q sa’ junajil jo’ junkab’al, naq tiikaqo chi paab’ank chiruheb’ li sumwank re li santil ochoch li neke’xk’e qak’ulub’ chixk’ulb’al li maatan q’axal nim re li Dios—a’ li junelik yu’am.
Eb’ li k’ojob’anb’il k’anjel re li santil ochoch ut eb’ li sumwank nekex-ok wi’ aran q’axal aajeleb’ ru re xkawob’resinkil lee yu’am, lee sumlajik ut lee junkab’al, ut lee seeb’al chixq’axb’al ru lix pleetihom laj tza.
Lee loq’onihom sa’ li santil ochoch ut sa’ li k’anjel nekeb’aanu aran choq’ reheb’ lee xe’toonil texrosob’tesi rik’in xnimal k’utb’esinb’il na’leb’ ut tuqtuukilal, ut tixkawresi lee teneb’ankil chi wank sa’ li b’e reheb’ li sumwank.”3Naq naqataaqe lix yaab’ xkux li Dios ut lix b’ehil a’an re sumwank, a’an tooxkawob’resi rik’ineb’ lix yalb’al qix.Jwal ch’a’aj chaq lix viajik lin junkab’al toj sa’ li santil ochoch, a’b’an nNaq yooko chaq chi wulak sa’ li santil ochoch re Lago Salado, Utah, lin na’, chi k’a’jo’ xnimal lix paab’aal, kixye, “Chaab’il wanqo; li Qaawa’ tixkol qix.” Kootz’ape’ sa’ junajil, ut kik’ira li wanab’.
A’in kik’ulman ka’ajwi’ chirix naq yalb’il rix xpaab’aaleb’ lin na’ inyuwa’ ut rik’in xtaaqenkil lix musiq’ahom li Qaawa’.Lix b’aanuhom li qana’ qayuwa’ toj wan xwankil sa’ li qayu’am anajwan.
Lix b’aanuhom li qana’ qayuwa’ ke’xk’ut chiqu k’a’ut naq naqapaab’eb’ xtzol’leb’ li evangelio ut kooxtenq’a chixtawb’al ru li yaalalil, li ajom, ut li osob’tesink naxk’am chaq qe li evangelio.
Xtawb’al ru li k’a’ut re lix evangelio li Jesukristo naru ajwi’ tooxtenq’a chixq’axb’aleb’ ru li qach’a’ajkilal rik’in paab’aal.Sa’ roso’jik, chixjunil li nokoxb’oq ut nokoxtaqla li Dios chixb’aanunkil, a’an reetalil lix rahom choq’ qe ut li rajom xch’ool chixk’eeb’al qe chixjunileb’ li osob’tesink li naraj xk’eeb’al reheb’ li tiikeb’ chi paab’ank.
Ink’a’ naru taqak’oxla naq eb’ li qakok’al te’xtzol xraab’al li evangelio xjuneseb’ rib’; teneb’anb’il sa’ qab’een xtzolb’aleb’.
Naq naqatenq’aheb’ li qakok’al chixtzolb’al roksinkil xtaql xch’ooleb’ chi us, li qab’aanuhom naru tixmusiq’aheb’ chixsik’b’al ru li us xjuneseb’ rib’.
Lix tiikilaleb’ a’an tixtenq’aheb’ ajwi’ lix kok’aleb’ a’an chixnawb’al xjuneseb’ rib’ lix yaalalil li evangelio.Ex saaj winq ut saaj ixq, ab’ihomaq li profeet li nekexraatina anajwan.
Sik’omaq xtzolb’aleb’ li choxahil yaal rik’in paab’aal ut sik’omaq xtawb’al ru li evangelio eejunes eerib’.
Li Awa’b’ej Nelson toje’ kixye: “B’ar wan li na’leb’ li toj maak’a’ aawe?
… B’aanu li kixb’aanu li Profeet aj Jose.
Taw jun ch’anch’ookil na’ajej.
… Tuulanob’resi aawib’ chiru li Dios.
Hoy chixjunil laa week’ahom chiru li Dios.
Sik’ ru a’an re aasumenkil.”4 Sa’ xsik’b’al eeb’eresinkil xb’aan lee Choxahil Yuwa’ aj rahonel, naq yookex chirab’inkil li raatineb’ li yo’yookil profeet ut chixk’eeb’al reetal lix tiikil b’aanuhomeb’ lee na’ eeyuwa’, laa’ex ajwi’ naru tex’ok jo’ jun kawil laq’leb’ re paab’aal sa’ lee junkab’al.Ex na’b’ej yuwa’b’ej reheb’ li kok’al li maare xe’el chaq sa’ xb’ehil li sumwank, sutq’inqex rik’ineb’.
Tenq’ahomaqeb’ chixtawb’al ru lix yaalalil li evangelio.
Tikib’omaq anajwan; maajun wa b’ayb’ookex.Xk’utb’al li yu’amink chi tiik qapaab’aal naru taatenq’anq chi naab’al.
Li Awa’b’ej Nelson kixye, “Jo’ aj Santil Paab’anel sa’ Roso’jikeb’ li Kutan, k’aynaqo chixk’oxlankil naq li “iglees” a’an k’a’ruhaq li nak’ulman sa’eb’ li qach’utleb’aal kab’l, ut tenq’anb’il xb’aan li nak’ulman sa’ li ochoch.
Tento taqajal li na’leb’ a’in.
Anajwan ut naq na’ajman ru jun Iglees jayalinb’il sa’ li ochoch, li tenq’anb’il xb’aan li nak’ulman sa’eb’ li qach’utleb’aal kab’l re uq’ej, teep, ut oqech.”5Eb’ li loq’laj hu neke’xk’ut, “K’e xna’leb’eb’ li kok’al naq toj saajeb’; ut naq toxe’tixq, ink’a’ taasachq sa’ xch’ooleb’.”6Neke’xye ajwi’, “Ut anajwan, rikʼin naq li aatin jultikanbʼil kʼaʼjoʼ naq naxkʼamebʼ xchʼool li tenamit chixbʼaanunkil li kʼaʼru tiik—relik chi yaal, kʼaʼjoʼ wiʼchik xwankil saʼ xbʼeen xkʼaʼuxlebʼ li tenamit chiru li yokʼlebʼ chʼiichʼ, malaj kʼaʼaq chik ru li naʼuxman rehebʼ—joʼkan naq laj Alma kixkʼoxla naq aajel ru naq teʼxyal xchaabʼilal li raatin li Dios.”7Wan jun seraq’ chirix jun li ixq li ra xch’ool xb’aan naq naab’al li kab’ naxtzeka lix yum.
Us ta naxye re naq tixkanab’, toj naxtzeka li kab’.
Sa’ xjosq’il, a’an kixsik’ ru xkamb’al chaq xyum re rilb’al jun xnimal ru winq oxloq’inb’il xb’aan.Kichal chiru ut kixye, “Qawa’, numtajenaq xk’ihal li kab’ naxtzeka lin yum.
Ma naru taaye re naq tixkanab’ xtzekankil?”Li winq kirab’i li raatin chi us, toja’ naq kixye re lix yum, “Ayu sa’ laa wochoch, ut chatsutq’iiq wik’in sa’ wiib’ xamaan.”Xko’o rochb’een lix yum sa’ ochoch, sachenaq xch’ool chirix k’a’ut naq ink’a’ kixye re xyum naq tixkanab’ xtzekankil naab’al li kab’.Chirix xnumik wiib’ xamaan ke’sutq’i.
Li winq kixka’ya li ch’ina al ut kixye, “Ab’i, tento taakanab’ xtzekankil naab’al li kab’.
Moko us ta choq’ aawe.”Li ch’in al kixsume naq us ut kixyeechi’i naq ink’a’ chik tixb’aanu a’an.Lix na’ li ch’ina al kixpatz’, “K’a’ut b’i’ naq ink’a’ xaye a’in re wiib’ xamaan chaq?”Kise’e li winq.
“Wiib’ xamaan chaq laa’in ajwi’ yookin chaq chixtzekankil naab’al li kab’.”K’a’jo’ xtiikilal xch’ool li winq a’in, jo’kan naq kixnaw naq maak’a’ na’ok wi’ xna’leb’ a’an wi ink’a’ ajwi’ yoo chixb’aanunkil xjunes rib’.Nim wi’chik li qatoch’om rik’ineb’ li qakok’al naq nokohe’ril chi b’eek chi tiik qapaab’aal sa’ xb’ehil li sumwank.
Li profeet aj Jakob sa’ lix Hu laj Mormon a’an jun reetalil li tiikil wank a’an.
Laj Enos, li ralal, kixtz’iib’a resil lix k’utum lix yuwa’ sa’ xyu’am:“Laaʼin, aj Enos, rikʼin xnawbʼal ru inyuwaʼ naq aʼan jun tiikil winq—xbʼaan naq kinixtzol saʼ li raatinobʼaal, ut joʼkan ajwiʼ saʼ lix chʼolanihom ut lix tijom li Qaawaʼ—ut osobʼtesinbʼilaq taxaq xkʼabʼaʼ lin Dios xbʼaan aʼin.
…“… Ut li aatin li kokʼ aj xsaʼ kiwabʼi chaq chixyeebʼal inyuwaʼ chirix li junelik yuʼam, ut lix sahilebʼ xchʼool laj santil paabʼanel, kiʼok saʼ xchamal inchʼool.”8Eb’ lix na’eb’ li saaj aj pleet ke’xyu’ami li evangelio, jo’kan naq eb’ li ralal xk’ajol nujenaqeb’ rik’in tz’aqal xnawomeb’.
Laj jolominel reheb’ kixye:“Keʼtzoleʼ chaq xbʼaanebʼ lix naʼ, naq wi inkʼaʼ nekeʼwiibʼan xchʼool, li Dios tixkolebʼ.“Ut keʼxnumsi chiwu li raatinebʼ lix naʼebʼ, keʼxye: Moko nawiibʼan ta qachʼool naq keʼxnaw li qanaʼ.”9Laj Enos ut eb’ li saaj aj pleet ke’kawob’resiik xb’aan xpaab’aaleb’ lix na’ xyuwa’, li kixtenq’aheb’ chixq’ab’aleb’ ru lix yalb’al rix lix paab’aaleb’.Noko’osob’tesiik xb’aan lix evangelio li Jesukristo li k’ojob’anb’il wi’chik sa’ li qakutan, ut a’an nokoxwaklesi naq naka’ch’ino’ malaj nach’a’ajko’ qach’ool.
Nak’utman xyaalalil chiqu naq eb’ li qab’aanuhom te’uuchinq sa’ xhoonal li Qaawa’, wi naqatiikisi qib’ chi uub’ej chiru lix yalb’al rix qapaab’aal.Toje’, li wixaqil ut laa’in ut li awa’b’ejil re li area xqochb’eeni li Elder David A. Bednar sa’ rosob’tesinkil li Santil Ochoch re Port-au-Prince, Haiti.
Xchal ajwi’ li qalal, laj Jorge xk’ab’a’, ut xye a’in chirix li xnumsi: “Chaab’il, yuwa’!
Naq li Elder Bednar x’ok chixk’eeb’al li tij re rosob’tesinkil li santil ochoch, xinru chireek’ankil li saqen ut li q’ixnal chi ok sa’ li na’ajej wanko wi’.
Li tij a’an xnimob’resi chi us innawom chirix li rajom jun li santil ochoch.
Chi yaal, a’an rochoch li Qaawa’.”Sa’ lix Hu laj Mormon, laj Nefi naxk’ut naq wi laa’o naqasik’ xnawb’al li rajom li Dios, a’an tooxkawob’resi.
A’an kixtz’iib’a, “Laaʼin, aj Nefi, qʼaxal saajin chaq … ut joʼkan ajwiʼ kʼaʼjoʼ inchʼool chixnawbʼal chirix lix muqmuukil naʼlebʼ li Dios, joʼkan naq kinʼelajin chiru li Qaawaʼ; ut kʼehomaq reetal naq aʼan kinrulaʼani, ut kixqʼunobʼresi li waam joʼkan naq kinpaabʼ chixjunil li aatin yeebʼil chaq xbʼaan lin yuwaʼ; joʼkan naq inkʼaʼ kinpoʼresi inchʼool rikʼin joʼ chanru ebʼ li was.”10Ex was wiitz’in, chiqatenq’aheb’ li qakok’al ut chixjunileb’ li wankeb’ chiqasutam chixtaaqenkil lix b’ehil li Dios re sumwank, re naq li Musiq’ej naru tixtzoleb’ ut tixq’unob’resi xch’ooleb’ re te’raj xtaaqenkil a’an chiru chixjunil lix yu’ameb’.Naq nink’oxla lix mayejeb’ ut lix b’aanuhomeb’ inna’ inyuwa’, nink’e reetal naq li qapaab’aal chirix li Jesukristo tixk’ut chiqu li b’e li tooxk’am chaq sa’ li qachoxahil ochoch.
Ninnaw naq te’chalq li sachb’a-ch’oolej chirix naq yalb’il rix qapaab’aal.Ninch’olob’ xyaalal li Jesukristo ut lix tojb’al rix li maak kixb’aanu.
Ninnaw naq a’an aj Kolol qe.
A’an ut li qaChoxahil Yuwa’ ke’xk’utb’esi chaq rib’ sa’ li eq’la re xtiklajik li saq’ehil re 1820 chiru li saaj aj Jose Smith, li profeet re lix k’ojob’ankil wi’chik li evangelio.
Li Awa’b’ej Russell M. Nelson a’an li profeet re li qakutan.
Sa’ xk’ab’a’ li Jesukristo, amen.
Ex was wiitz’in, sa’ li kutankil a’in re Paswa noko’aatinak chirix lix loq’laj waklijik chi yo’yo li Qaawa’ ut li Kolonel, a’ li Jesukristo.
Naqajultika naq nokoxb’oq rik’in rahok: “Chalqex wik’in chejunilex li lub’luukex ut tawajenaqex xb’aan lee riiq, ut laa’in texinhiltasi.“K’ulumaq lin iiqleb’ sa’ eeb’een ut tzolomaq eerib’ wik’in, xb’aan naq tuulanin ut q’un lin ch’ool, ut teetaw xhilob’aal eeraam.“Xb’aan naq moko ra ta lin iiqleb’, ut li nink’e cheriiqani moko aal ta.”1Lix b’oqom li Kolonel re chalk rik’in a’an, a’an jun b’oqom reheb’ chixjunil re te’tz’aqonq ajwi’ sa’ lix Iglees ut ink’a’ ka’ajwi’ te’jiloq rik’in a’an.Sa’ li raqal li nachal chirix li b’oqom a’in, li Jesus naxk’ut chan ru taqab’aanu a’an naq naqataaqe.
A’an kixye, “Maa’ani nanawok ru li K’ajolb’ej, ka’ajwi’ li Yuwa’b’ej; ut maa’ani nanawok ru li Yuwa’b’ej, ka’ajwi’ li K’ajolb’ej ut eb’ li taaraj wi’ xk’utb’esinkil.”2Li Jesus naraj naq taqataw ru naq li Dios a’an jun Yuwa’b’ej aj rahonel.Xnawb’al naq li qaChoxahil Yuwa’ nokoxra tooxtenq’a chixtawb’al ru aniho laa’o ut naq laa’o xcha’al lix nimla junelik junkab’al.Li Clínica Mayo kixye toje’: “Xnawb’al naq k’ulb’ilo aajel ru.
… Lix k’ihal li nak’ulman sa’ li qayu’am k’anjelanb’il xb’aan li komonil wanko wi’.” Naxye ajwi’, “Aajel ru reek’ankil naq k’ulb’ilo choq’ re lix kawilal li qajunxaqalil ut qak’a’uxl”3—ut, laa’in tinye ajwi’ lix kawilal li qamusiq’ejil.Li q’ojyin rub’elaj naq kixk’ul li rahilal sa’ Getsemani ut lix kamik chiru li krus, li Kolonel kixch’utub’eb’ lix tzolom choq’ re li loq’laj wa’ak.
A’an kixye reheb’, “Sa’ li ruchich’och’ teek’ul li rahilal, a’b’anan kawaq eech’ool; Laa’in xinq’ax ru xwankil li ruchich’och’.”4 Rub’elaj xmoyik ru li kutan jun chik, li Jesukristo kixk’ul rahilal ut “kikam chiru li krus xb’aan li qamaak.”5Ninpatz’ wib’ ma tz’aqal xjuneseb’ naq ke’reek’a li tiikil winq ut ixq li ke’taaqenk re aran Jerusalen naq yoo chi moyk ru li saq’e ut yoo chi chalk li q’ojyin ut ke’tawe’ xb’aan li xiw.6Jo’eb’ li najter tzolom a’in 2000 mil chihab’ chaq, naab’al eere laa’ex maare nekereek’a jo’q’ehaq naq eejunes wankex.
Week’ahom ajwi’ li junesal laa’in chalen naq xkam chaq lin raarookil ixaqil, xBarbara, numenaq wiib’ chihab’ chaq anajwan.
Ninnaw li eek’ahom naq wanko rik’ineb’ li qajunkab’al, li qamiiw, ut eb’ li qakomon, a’b’an toj qajunes naqeek’a—xb’aan naq maa’ani chik inraarookil ixaqil.Li yajel COVID-19 naxk’eheb’ wi’chik naab’al li kristiaan chireek’a li junaatalil.
A’ut, us ta neke’qanumsi ch’a’ajkilal sa’ li qayu’am, jo’ li eq’la a’an re Paswa, naru noko’aj sa’ jun ak’il yu’am rik’in li Kristo rik’in xchaq’al ru oyb’enihom naq nokosutq’i rik’in li Qaawa’ re xsik’b’al tz’aqal qana’aj.Naweek’a’ xrahileb’ xch’ool li neke’reek’a naq moko k’ulb’ileb’ ta.
Naq nawil li esil re chixjunil li ruchich’och’, chanchan naq naab’aleb’ li kristiaan neke’reek’a naq xjuneseb’ wankeb’.
Nink’oxla naq a’an xb’aan naq ink’a’ neke’xnaw naq raab’ileb’ xb’aan li qaChoxahil Yuwa’ ut naq laa’o xcha’al lix junelikil junkab’al.
Xpaab’ankil naq li Dios nokoxra ut naq laa’o li ralal xk’ajol naxk’ojob’ ut naxkawob’resi qach’ool.Xb’aan naq laa’o ralal xk’ajol li Dios sa’ musiq’ejil, noko’chal chaq sa’ jun choxahil na’ajej.
Chiqajunilo, laa’o jun “raab’il musiq’ejil alalb’ej malaj rab’inb’ej chiru choxahil na’b’ej yuwa’b’ej.”7 A’an li qachoxahilal!
A’ano tz’aqal a’an!Li qamusiq’ejil choxahilal nawakli naq naqataw ru aniho laa’o sa’ li ruchich’och’, b’ar noko’el chaq, ut k’a’ru li naqayu’ami sa’ li qana’aj.Naq naqeek’a b’ar tz’aqal noko’chal sa’ musiq’ej ut b’ar xooyo’la, li rahok ut li komonil naru nokoxtenq’a chi oyb’enink ut chixraab’al li Jesukristo.Moko ninye ta naq li oyb’enink rik’in li Kristo a’an yal numel.
Sa’ xna’aj a’an, nin’aatinak chirix li oyb’enink jo’ jun na’leb’ li taawulaq chi uxmank.
Li oyb’enink a’an aajel ru re xq’axb’al ru li ch’a’ajkilal, re kuyuk ut kawuk sa’ musiq’ej, ut re wulak chixnawb’al naq li qaChoxahil Yuwa’ nokoxra ut naq laa’o ralal xk’ajol ut laa’o xcha’al lix junkab’al.Naq noko’oyb’enin rik’in li Kristo, nokowulak chixnawb’al naq wi naqayal qaq’e chi ok sa’ loq’laj sumwank ut naqoxloq’i a’an, li rajom qach’ool taa’uxmanq rik’in xtenq’ a’an.Lix Molameb’ li Kab’laju chi Apostol neke’xch’utub’ rib’ sa’ tijok ut rik’in rajb’al xtawb’al ru chan ru te’xtenq’aheb’ li neke’reek’a naq xjunes wankeb’ malaj li neke’reek’a naq moko k’ulb’ileb’ ta.
Naqaj xtenq’ankileb’ li neke’reek’a a’in.
Tin’aatinaq chirixeb’ li xjuneseb’ wankeb’.Ex was wiitz’in, numenaq yijach reheb’ li komon ak ninqeb’ kanajenaqeb’ xjunes, ke’xjach rib’ malaj maji’ neke’sumla.
Junjunq reheb’ neke’xpatz’ rib’ k’a’ru nak’ulman ut k’a’ru xk’anjeleb’ sa’ lix k’uub’anb’il na’leb’ li Dios ut sa’ li Iglees.
Tento taqataw ru naq li junelik yu’am ink’a’ yal naril ma sumsuuko malaj ink’a’, naril b’an li qak’anjel ut “lix kawil qach’ool rik’in li yaal ch’olob’anb’il chirix li evangelio.”8 Li royb’enihomeb’ chixjunil li maji’ sumsuukeb’ a’an ajwi’ li reheb’ chixjunileb’ li komon re lix Iglees li Qaawa’ li k’ojob’anb’il wi’chik—xk’ulb’al li rusilal li Kristo rik’in “ab’ink chiru li chaq’rab’ ut k’ojob’anb’il k’anjel re li Evangelio.”9Tinwotz junjunq li na’leb’ aajel ru li tento taqataw ru.Xb’een, eb’ li loq’laj hu ut eb’ li profeet sa’ roso’jikeb’ li kutan a’in neke’xch’olob’ naq chixjunil li ani tiik chixpaab’ankileb’ li sumwank re li evangelio taaruuq tixtaw li taqenaqil loq’al.
Li Awa’b’ej Russell M. Nelson kixk’ut: “Sa’ xhoonal li Qaawa’, maajun reheb’ li tiik aj santil paab’anel taarame’q rosob’tesinkileb’.
Li Qaawa’ tixraq aatin chirix ut tixq’ajkamu li junjunq chi kristiaan a’ yaal chan ru li rajom li raam jo’ ajwi’ lix b’aanuhom.”10Xkab’, moko k’utb’il ta jo’q’e ut chan ru taak’ulmanq li rosob’tesihom li taqenaqil loq’al, a’b’an yaal naq wankeb’ li osob’tesihom a’an.11 Li Awa’b’ej Dallin H. Oaks kixch’olob’ naq junjunq reheb’ li k’a’ru nak’ulman “sa’ li yu’am sa’ ruchich’och’ te’q’ajkamuuq sa’ li jun mil chihab’, li hoonal b’ar wi’ taatz’aqob’resimanq chixjunil li k’a’ru ink’a’ tz’aqlojenaq sa’ li nimla k’uub’anb’il na’leb’ re sahil ch’oolejil choq’ reheb’ chixjunil li ralal xk’ajol li qaChoxahil Yuwa’ li k’ulub’ejeb’.”12A’an moko naraj ta naxye naq li junjunq chi osob’tesiik ink’a’ ta raj taak’ulmanq toj reetal naq nawulak li jun mil chihab’; junjunq reheb’ a’an ak xe’k’ulman ut wankeb’ chik li toj te’k’ulmanq sa’ li kutankil a’an.13Rox, li oyb’enink rik’in li Qaawa’ naraj naq junelik too’ab’inq chiru ut toochaab’ilo’q sa’ musiq’ej rik’in a’an.
Li oyb’enink rik’in li Qaawa’ moko naraj ta naxye naq maak’a’ taqab’aanu.
Meereek’a naq chanchan ta wi’ naq wankex sa’ junaq na’ajej re oyb’enink.Li oyb’enink rik’in li Qaawa’ naraj naq took’anjelaq.
Xintzol chiru k’iila chihab’ naq li qayo’onihom rik’in li Kristo naniman naq nokok’anjelak chiruheb’ li qas qiitz’in.
Naq nokok’anjelak jo’ kixb’aanu li Jesus, ak re naq naniman li qayo’onihom rik’in.Li chaab’ilo’k li naru naxb’aanu junaq kristiaan naq yoo chi oyb’enink rik’in li Qaawa’ ut lix yeechi’ihom aajel ru ut loq’ sa’ lix k’uub’anb’il na’leb’ choq’ qe chiqajunil.
Li k’anjel naru naxb’aanu junaq kristiaan anajwan re tenq’ank chixk’ojob’ankil li Iglees sa’ xb’een li ruchich’och’ ut chixch’utub’ankil Israel tz’aqal aajel ru.
Ma sumsuuko malaj ink’a’, chiqajunilo naru took’anjelaq.
Li Qaawa’ naroxloq’iheb’ li neke’k’anjelak chiru ut li neke’oyb’enin rik’in a’an rik’in kuyuk ut paab’aal.14Xkaa, li Dios naxyeechi’i li junelik yu’am reheb’ chixjunil li ralal xk’ajol.
Chixjunileb’ li neke’k’ulub’an re li maatan re li jalb’a-k’a’uxlej naxk’e li Kolonel ut neke’xyu’ami li taqlahom te’xk’ul li junelik yu’am, us ta ink’a’ te’wulaq jo’ neke’raj ut ink’a’ te’tz’aqloq re ruheb’ sa’ li yu’am a’in.
Li neke’xjal xk’a’uxl te’xk’e reetal li rajom li Qaawa’ chi kuyuk maak, jo’ naxyeechi’i a’an, “Relik chi yaal, ut jo’ k’ihal sut te’xjal xk’a’uxl lin tenamit laa’in tinkuy li q’etok aatin xe’xb’aanu chiwu.”15Sa’ xraqik, lix b’aanuhom, li rajom, ut lix hoonal junaq kristiaan rik’in li xtaql xch’ool ut li k’a’ru naxsik’ ru, ut ajwi’ li k’a’ru na’ajman choq’ re xk’ulb’aleb’ li junelikil osob’tesihom, ka’ajwi’ li Qaawa’ naru chi raqok aatin chirix.Ro’, li qoyb’enihom rik’ineb’ li k’a’aq re ru a’in nakawu rik’in li qapaab’aal chirix li Jesukristo, li naxk’e li rusilal re naq chixjunil li k’a’aq re ru re li yu’am sa’ ruchich’och’ te’q’ajkamuuq.16 Chixjunileb’ li osob’tesiik yeechi’inb’ileb’ te’tz’aqloq ru sa’ xk’ab’a’ a’an li, rik’in lix tojb’al rix li maak, “kikub’e rub’el chixjunil”17 ut “xq’ax ru xwankil li ruchich’och’.”18 A’an “kik’ojla sa’ xnim uq’ li Dios, re xk’ulb’al rik’in li Yuwa’b’ej li k’a’ru xk’ulub’ chirix li uxtaan, li naruxtaanaheb’ wi’ li ralal xk’ajoleb’ li winq … ; jo’kan naq a’an na’aatinak re xb’aanunkil ruuchileb’ li ralal xk’ajoleb’ li winq.”19 Sa’ xraqik, “eb’ laj santil paab’anel te’nujaq rik’in lix loq’al, ut te’xk’ul reechanihomeb’ ”20 jo’ “sum’eechaninelaqeb’ rochb’een li Kristo.”21Li qajom a’an naq eb’ li na’leb’ a’in tixtenq’aheb’ chixjunil chixnimob’resinkil li royb’enihom rik’in li Kristo ut chireek’ankil naq k’ulb’ileb’.Misach sa’ eech’ool naq laa’ex ralal xk’ajol li Dios, li qaJunelikil Yuwa’, anajwan ut chi junelik.
A’an nekexxra, ut li Iglees naraj eeru.
Hehe’, naqaj eeru!
Naqaj ru xyaab’ lee kux, lee maatan, lee seeb’al, lee chaab’ilal, ut lee tiikilal.Chiru k’iila chihab’, noko’aatinak chirixeb’ li “saaj maji’ sumsuukeb’,” “li maji’ sumsuukeb’,” ut li “ak ninqeb’.” Eb’ li k’ab’a’ej a’an maare toohe’xtenq’a jo’q’ehatq chixnawb’al aniheb’, a’b’an maare neke’xjal chan ru naqileb’ li qas qiitz’in.Ma naru naqaram li na’leb’ li naru naxjachi qu chiqib’il qib’?Li Awa’b’ej Nelson kixpatz’ naq taqaye naq laa’o li komon sa’ Lix Iglees li Jesukristo reheb’ laj Santil Paab’anel sa’ Roso’jikeb’ li Kutan.
Chanchan naq laa’o chixjunil a’an, pe’ yaal?Lix evangelio li Jesukristo wan xwankil re qach’utub’ankil.
Sa’ xraqik, mas wi’chik qajuntaq’eetil chiru li qajalanil.
Jo’ komon re lix junkab’al li Dios, qas qiitz’in tz’aqal qib’.
Laj Pablo kixye, “Li Dios, rik’in jun chi winq kixyo’ob’tesi chixjunileb’ li tenamit re naq te’wanq jun sut jun rub’el choxa.”22Ex awa’b’ej re oqech, obiisp, aj jolominel winq ut ixq, nintz’aama eere naq teeril li junjunq chi komon re lee oqech, lee teep, lee molam, malaj lee ch’uut jo’ komon li naru natenq’an ut nak’anjelak sa’eb’ li b’oqb’il k’anjel ut natz’aqon chi k’iila paay ru.Li junjunq chi komon re li qamolam, qach’uut, qateep ut oqech wan xmaatan ut xseeb’al kixk’e li Dios re, re naq taatenq’anq sa’ xk’ojob’ankil li rawa’b’ejihom anajwan.Qab’oqaqeb’ li komon maji’ sumsuukeb’ chi k’anjelak, chi waklesink, ut chi k’utuk.
Qakanab’aq chiqix li najter na’leb’ li nak’ehok reheb’ chireek’ankil naq xjunes wankeb’ ut naq ink’a’ k’ulub’ejeb’ malaj naq ink’a’ naru neke’k’anjelak.Ninwotz xnawom inch’ool chirix li Kolonel Jesukristo sa’ li xamaan a’in re Paswa ut chirix li junelik oyb’enink naxk’e we ut reheb’ chixjunil li neke’paab’an re lix k’ab’a’.
Ut ninch’olob’ xyaalal a’in rik’in tuulanil, sa’ lix loq’laj k’ab’a’ li Jesukristo, amen.
Us xinwan toj reetal naq xwil xya’aleb’ ru li saaj li wankeb’ sa’ li ch’uut aj b’ichanel a’in.
Ninqeb’ wi’chik xwankil xya’aleb’ ru a’an chiru yalaq esil tinruuq chixwotzb’al.Naq x’ilok chaq sa’ li ha’, toj chirixeb’ li molam li neke’raj li kub’iha’, laj Jwan aj Kub’sihom Ha’ kiril chaq li rech alal, li Jesus aj Nazaret, naq yoo chi k’ulunk rik’in, re naq tixpatz’ ajwi’ li kub’iha’.
Rik’in oxloq’ink, a’ut chi ab’inb’il xb’aan li wankeb’ aran, laj Jwan kixye li aatin li toj nareek’asi qach’ool wiib’ mil chihab’ chirix: “K’ehomaq reetal lix Karneer li Dios.”1Wan xyaalalil naq laj Jwan, li ak nawb’il chalen najter naq taachalq chiru li Jesus, ink’a’ kixye re li Jesus “Jehovah” malaj “Kolonel” chi moko “aj Tojol-ix”—us ta a’aneb’ ajwi’ xk’ab’a’.
Laj Jwan kiroksi b’an li na’leb’ jwal na’no ru sa’ xpaab’aal lix tenamit sa’ li kutankil a’an.
Kixye b’an li na’leb’ chirix jun li karneer li mayejanb’il re xtojb’al rix lix maak, lix rahilal, ut lix ch’a’ajkilal jun li ruchich’och’ t’anenaq, ut re ajwi’ li kristiaan li t’anenaqeb’ chi sa’.Waatinahaq junpaataq chirix li najter tenamit a’an ut lix paab’ahomeb’.Chirix naq ke’isiik sa’ li Awimq Eden, laj Adan ut li xEva ke’ril naq jwal ra li toj te’xk’ul.
Naq ke’xte rokeb’aal li yu’am a’in choq’ qe, ke’xtz’ap rokeb’aal li junelik yu’am choq’ reheb’.
Xmaak jun li q’etok li ke’xb’aanu chi nawb’il choq’ qe laa’o, ke’ril naq ak te’xk’ul li kamk sa’ tz’ejwalejil ut li isiik sa’ musiq’ejil, li naraj naxye li jache’k rik’in li Dios chi junelik.2 K’a’ raj ru te’xb’aanu?
Ma taaruuq te’elq sa’ li ch’a’ajkilal a’in?
Ink’a’ naqanaw jarub’eb’ li na’leb’ toj ke’naq sa’ xch’ooleb’ chirix naq ke’tzole’ sa’ awimq, a’b’an naqanaw naq kiwan sa’ xch’ooleb’ naq tento te’xmayeja chiru li Dios jun li karneer, li maak’a’ xmajelal, ut li xb’een teelom yo’lajenaq.3Moqon, xchal jun li anjel chixch’olob’ankil naq li mayej a’in nareetali li mayej li toj taab’aanumanq choq’ reheb’ xb’aan laj Kolol re li ruchich’och’, li toj taachalq.
“A’an a’in jun reetalil li mayej re li Junaj Yo’lajenaq chiru li Yuwa’b’ej,” chan li anjel.
“Jo’kan naq … taajal aak’a’uxl ut taapatz’ xk’ab’a’ li Dios sa’ lix k’ab’a’ li K’ajolb’ej chi junelik q’e kutan.”4 Wanq chan ru naq te’elq ut te’wakliiq.Najter chaq sa’ choxa, li Dios kixye re laj Adan ut li xEva (ut qe laa’o ajwi’) naq li tenq’ taachalq rik’in li Xb’een Alalb’ej Yo’lajenaq chiru li Yuwa’b’ej, li maak’a’ xmajelal, lix Karneer li Dios li “kamsinb’il chalen chaq sa’ xk’ojlajik li ruchich’och’,”5 jo’ kixye li apostol aj Jwan chirix.
Rik’in xmayejankileb’ lix ch’ina karneer a’an, laj Adan ut li riyajil te’xk’ut naq lix kolb’aleb’ li raam naraj li mayej aj tojol-ix re li Jesus li Yulb’il.6 Moqon, li muheb’aal t’ikr sa’ chaqi ch’och’ taawanq choq’ xna’aj li mayejak a’in, ut chirix a’an, li santil ochoch li kixyiib’ laj Salomon.A’b’anan, jo’ jun reetalil li jalb’a-k’a’uxlej ut li paab’aal, li mayej a’in re jun li karneer ink’a’ xk’anjelak chi us, jo’ naqil sa’ k’iila raqal sa’ li Najter Chaq’rab’.
Wan naq li jalb’a k’a’uxlej li xb’aanuman raj rochb’een li mayej moko xkuyuk ta chiru li ch’ina hoonal naq yoo chi chaqik li kik’ sa’ xb’een li pek.
Relik chi yaal, ink’a’ ajwi’ kixram ru li kamsink sa’ junkab’al, naq laj Kain kixkamsi li riitz’in laj Abel sa’ jun pleet chirix chan ru taab’aanumanq li mayej.7Naq yoo chi uxmank li ch’a’jkilal a’in chiru k’iila mil chihab’, taqanaw chi us k’a’ut naq eb’ li anjel ke’b’ichan sa’ sahil ch’oolejil naq li Jesus kiyo’la—tz’aqal li Mesias li yeeb’il resil chalen chalen.
Chirix lix k’anjel sa’ li ruchich’och’, li karneer re li Paswa li maak’a’ xmajelal kixkawresiheb’ lix tzolom choq’ re lix kamik rik’in xk’utb’al chiruheb’ li k’anjel re li loq’laj wa’ak, jo’ chanru ajwi’ li k’anjel li xb’aanuman chirix li Awimq Eden.
Toj taawanq jun li mayej, ut toj taawanq chi q’axtesinb’il, a’b’an taawanq reetalil lix kamik li Kristo chi jwal nim wi’chik chiru lix kik’el jun li karneer.
Reheb’ laj Nefita, chirix lix waklijik chi yo’yo, li Kolonel kixye chirix a’in:“Ut moko teeqʼaxtesi ta chik chiwu li hoybʼil kikʼ.
…“… Teeqʼaxtesi choqʼ mayej we jun yotʼbʼil chʼoolej ut jun tuulanil musiqʼej.
… Ut ani nachal wik’in chi yot’b’il xch’ool ut tuulan xmusiq’, a’an tinkub’si xha’ rik’in xam ut rik’in li Santil Musiq’ej.
…“… Jo’kan ut, jalomaq eek’a’uxl, … ut chexkole’q.8Ex was wiitz’in, rik’in li ak’ k’anjel sa’ qayanq re xwaklesinkil xtzolb’al li evangelio sa’ qochochnal, aajel ru naq taqanaw naq toj taqlanb’ilo (jo’ tz’iib’anb’il sa’ loq’laj hu) naq tooxik “sa’ rochochil li tijok ut taqaq’axtesi li loq’laj k’anjel chiru lin santil kutan.”9 Rik’in li ak’ jalok a’in, yamyo wi’chik li qak’a’uxl re tooruuq chixk’oxlankil li qamayej chiru li Dios sa’ li qasumwank—jun li yotʼbʼil chʼoolej ut jun li tuulanil musiqʼej, a’aneb’ tz’aqal reetalil lix kamik li Jesus.
Tento taqak’e reetal sa’ qach’ool naq li Kristo kikam xb’aan xrahilal jun li yotb’il ch’oolej ut xb’aan xtuulanil lix musiq’ li kixk’ul xb’aan riiqankil lix rahilal chixjunileb’ li winq ut li ixq.Rik’in naq laa’o aj k’ehol re li rahilal a’an, tento taqab’aanu li oxloq’ink.
Jo’kan naq b’oqb’ilo chi chalk chi moko b’ayb’o ta, sa’ oxloq’ink ut chi k’eeb’il li qat’ikr choq’ re jun li loq’laj k’anjel.
Wan naq nasachman xyaalalil lix chaab’il t’ikr li domingo, a’b’an re roxloq’inkil li ani aj-ik’in nokowulak, tento raj taqak’ojob’ wi’chik xyaalalil li chaab’il t’ikr b’ar wi’ naru xb’aanunkil.A’b’an jun xliceens chi b’ayk junelik taak’eemanq sa’ rahok reheb’ li na’b’ej li neke’ok rik’in xkok’al, xch’ina kap, ut k’iila panyal, us ta ink’a’ raj xe’chal.
Jo’kan ajwi’, te’wanq ani chik li te’xtaw lix b’ooyx sa’ sulul naq nasaqew li hilob’aal kutan.
A’b’anan, reheb’ a’an naqaye naq yal jo’q’ehaq naru taqakuy li b’ayk, a’ut wi ta li b’ooyx wan sa’ sulul rajlal domingo, taqaye aawe naq us raj xk’ayinkil li b’ooyx, malaj risinkil li sulul.Ut jo’kan ajwi’, naqatz’aama jo’ apostol naq taqakub’si li choqink chiru xtuqtuukilal li qach’utleb’aal.
Sa naqil li aatinak rik’ineb’ li qas qiitz’in, ut us a’an—wan choq’ jun xsahilal li wan sa’ iglees—a’b’an ink’a’ raj taab’aanumanq sa’ li salon osob’tesinb’il choq’ re li loq’onink.
Ninxuwa naq maare li ani moko komoneb’ ta neke’xutaanak xb’aan li choqink li neke’ril sa’ jun li na’ajej li wan raj choq’ re li tijok, li xnawom ch’oolej, li musiq’anb’il k’oxlak, ut li tuqtuukilal.
Maare li choxa ajwi’ naxutaanak b’ayaq.Tenq’anb’ilaq li musiq’ej sa’ li qach’utam wi ta eb’ laj jolominel ak chunchuukeb’ naq maji’ natikla li ch’utam, ut yookeb’ chirab’inkil li b’ich sa’ li wajb’, ut chixk’utb’al chiruheb’ li komon chan raj ru naq te’wanq.
Wi ta wan li ch’ina choqink sa’ xyanqeb’ laj jolominel, taqanaw raj k’a’ut naq wan ajwi’ sa’ xyanqeb’ li komon.
Nokosaho’k xb’aaneb’ li obispil li yookeb’ chirisinkileb’ li anuncio li ink’a’ neke’xk’am rib’ rik’in li musiq’ej re loq’onink.
Laa’in ink’a’ naru tinwil sa’ lin k’a’uxl jun aj tij jo’ laj Sakarias—sa’ li najter santil ochoch re li Dios, li ok re chi tz’aqonk sa’ li jun ajwi’ chi rokik jo’ aj tij sa’ chixjunil lix yu’am—ink’a’ naru tink’oxla naq a’an tixxaqab’ rib’ chiru li artal re xyeeb’al qe resil naq li komon te’xb’aanu jun li kok’ sahil ch’oolejil sa’ waqib’ xaaman chaq.Ex was wiitz’in, k’ojob’anb’il li jun hoonal a’in xb’aan li Qaawa’, ut a’an li hoonal jwal loq’ sa’ li xamaan.
Jo’ taqlahom, naqach’utub’ qib’ choq’ re li k’anjel li nak’ulman sa’ chixjunil li iglees.
Naxjultika li ani kixtz’aama naq taanume’q li k’ahil sek’ li ok re chiruk’b’al, a’b’an toj kixb’aanu xb’aan naq kixnaw naq choq’ qe laa’o tento naq ink’a’ taanume’q.
Tooxtenq’a wi taajultiko’q qe naq wan jun reetalil li sek’ a’an li timil timil yoo chi numsimank chiqu sa’ tz’aqal li hoonal a’an sa’ ruq’ jun aj tenq’anel li junlaju malaj kab’laju xchihab’ xyu’am.Naq nachal li loq’laj hoonal re xq’axtesinkil li qamayej chiru li Qaawa’, wan qamaak ut li qamajelal laa’o li tento taqatuqub’; xb’aan a’in naq wanko aran.
A’b’an maare taqab’aanu a’an chi jwal us wi’chik wi naqak’e reetaleb’ li yotb’il ch’oolej ut tuulanil musiq’ej li ch’utch’uukeb’ chiqasutam.
Moko najt ta chaq wankeb’ li ani maare xe’yaab’ak—chi ilb’il malaj chi muqmu—naq yoo li b’ichank ut naq yoo chi yehe’k li tij xb’aaneb’ laj tij.
Ma naru taqaq’axtesi li qach’ina kaxlan wa choq’ re xk’ojob’ankil xch’ool—ma taqab’aanu choq’ reheb’ a’an?
malaj choq’ re li komon li ink’a’ xk’ulun sa’ li ch’utam, ut ink’a’ taachalq wi’chik wi ink’a’ taqab’aanu junaq xtenq’ankil laa’o?
malaj reheb’ li qas qiitz’in li moko komoneb’ ta sa’ li Iglees, a’b’an toj qas qiitz’ineb’ a’an.
Maak’a’ roso’jik li rahilal sa’ li ruchich’och’ a’in, chi sa’ li Iglees ut chirix, jo’kan naq tat-iloq yalaq ta b’ar ut taataw li ani anchal ink’a’ naru xkuyb’al xrahilal, ut li ink’a’ na’oso’ li yote’k sa’ xch’ool.
Naru naq “junelik taajultiko’q qe”10 li Jesus rik’in xjunajinkil qib’ rik’in li Xnimal ru aj B’anonel sa’ lix k’anjel re xwaklesinkileb’ li ani aal li riiq, ut xk’ojob’ankil xch’ool li ani jwal ra xch’ool.Ex was wiitz’in, naq naqajunaji qib’ sa’ chixjunil li ruchich’och’ rajlal xamaan sa’ xk’utb’esinkil xloq’al li mayej aj tojol-ix re li Ralal Jun Chirib’il chiru li Dios, chiqak’am chiru li artal “xrahil qach’ool” “xb’aan li kixnumsi.” Ut naq took’oxlanq, tootijoq, ut toowanq sa’ sumwank, chiqak’am sa’ li hoonal a’an xkomon “chik li qakuyum, … ut tuulanil sa’ qach’a’ajkilal.”11 Nintz’aama naq taqak’ul li kuyuk ut li k’iraak, li santilal ut li yo’onink, sa’ xk’ab’a’ li ani kixjachi ru xb’eenil li wa re kuyuk maak ut kixhoy xb’een li viin re kolb’a-ib’, a’an ajwi’ li Jesukristo, li chaq’al ru aj uxtaan, lix santil Karner li Dios, amen.
Ex raarookil was wiitz’in, naq ak raqe’k re li ch’utam a’in, chiqak’uula sa’ qach’ool li xnawom ch’oolej xk’eeman anajwan chirixeb’ li yaalil na’leb’ re lix evangelio li Jesukristo.
Osob’tesinb’ilo chixnumsinkil li santil hoonal a’in sa’ komonil re xkawob’resinkil li qayeechi’ihom re li Qaawa’ Jesukristo naq laa’o lix moos ut naq a’an aj Kolol qe.Na’aalob’resiik ink’a’uxl xb’aan lix aajelil ru li ok sa’ ut li xpaab’ankileb’ li yeechi’ihom ut li sumwank.
Ma aajel ru choq’ aawe naq nakab’aanu li nakayeechi’i xb’aanunkil?
naq wan aak’ulub’?
naq taab’aanu li nakaye naq taab’aanu?
naq taayal aaq’e chiroxloq’inkileb’ laa santil sumwank?
naq wan x’anchalil aach’ool?
Naq naqayu’amiheb’ li qayeechi’ihom re li Qaawa’ ut reheb’ li qas qiitz’in, nokob’eek sa’ xb’ehil li sumwank li nak’amok rik’in li qaYuwa’ sa’ Choxa ut naqeek’a lix rahom a’an sa’ li qayu’am.Li qaKolonel Jesukristo kixk’ut tz’aqal chiqu chan ru ok sa’ ut xpaab’ankileb’ yeechi’ihom ut sumwank.
A’an kichal sa’ ruchich’och’ ut kixyeechi’i naq tixb’aanu li rajom xch’ool li Yuwa’b’ej.
Kixk’uteb’ li na’leb’ re li evangelio rik’in li kixye ut li kixb’aanu.
Kixtoj rix li qamaak re naq taawanq wi’chik qayu’am.
Kixb’aanu chixjunil li xyeechi’ihom.Ma yaal a’an choq’ re li junjunq qe?
B’ar wan li xiwxiw wi yal nokomaakob’k b’ayaq, nokopalto’ b’ayaq, malaj ink’a’ naqab’aanu chixjunil li qayeechi’ihom?
K’a’ru taak’ulmanq wi naqakanab’eb’ li qasumwank?
Ma te’chalq rik’in li Kristo li qas qiitz’in wi naqab’aanu a’an?
Ma teneb’anb’ilat xb’aan laa waatin?
Xb’aanunkil li k’a’ru li yeechi’inb’il maawa’ yal jun b’aanuhom; a’an b’an tz’aqal xwanjik jun xtzolom li Jesukristo.Rik’in naq junelik wan sa’ xch’ool li xq’unal qametz’ew laa’o sa’ li yu’am a’in, li Qaawa’ kixye, “Chiwanq xsahil eech’ool, ut mexxuwak, xb’aan naq laa’in, li Qaawa’, wankin eerik’in, ut tinxaqliiq chek’atq.”1 Laa’in week’ahom lix wanjik a’an naq nawaj ru xkawilal ut xk’ojob’ankil inch’ool, malaj xkomon li musiq’ejil nawom ut metz’ew, ut k’a’jo’ naq tuulanob’resinb’ilin ut k’a’jo’ xnimal inb’antioxihom xb’aan lix loq’aj wanjik wik’in.Li Qaawa’ kixye, “Li junjunq chi aamej li nakanabʼank re lix maak ut nachal wikʼin, ut naxpatzʼ inkʼabʼaʼ, ut naʼabʼin chiru lix yaabʼ inkux, ut naxpaabʼebʼ lin taqlahom, taaril li wilobʼaal ut tixnaw naq wankin.”2 Maare a’an lix yeechi’ihom q’axal nim.Xintzol x’aajelil ru xb’aanunkil li ninye naq toj saajin.
Xintzol a’an jo’ saaj winq naq xaqxookin chixyeeb’al li xaqab’anb’il aatin reheb’ li Boy Scouts.
Us ta yoo chi raqe’k li qakomonil rik’in li ch’uut Boy Scouts re America, junelik taajultiko’q we laa’in ut re li Iglees a’in li k’a’ru qanumsihom sa’ komonil.
Re li ch’uut Boy Scouts, reheb’ li k’iila winq ut ixq li ke’k’anjelak jo’ jolominel sa’ li Boy Scouts, reheb’ li na’b’ej—a’aneb’ tz’aqal li ke’k’anjelak—ut reheb’ li saaj winq li ke’tz’aqon sa’ li ch’uut Boy Scouts, naqaye, “B’antiox eere.”Sa’ li ch’utam a’in, li qaraarookil profeet, li Awa’b’ej Russell M. Nelson, ut li Elder Quentin L. Cook xe’xye resileb’ li jalaak li te’xjayali wi’chik li qilob’aal rik’ineb’ li qasaaj ut te’xjayaliheb’ li qach’uut rik’in li k’utb’esinb’il yaal.
Jo’kan ajwi’, sa’ li domingo xnume’, li Awa’b’ej Nelson ut li Awa’b’ej M. Russell Ballard xe’xch’olob’ li ak’ k’anjel choq’ reheb’ li kok’al ut li saaj sa’ Lix Iglees li Jesukristo reheb’ laj Santil Paab’anel sa’ Roso’jikeb’ li Kutan li taab’aanumanq sa’ chixjunil li Iglees.
A’an jun k’anjel taab’aanumanq chiru chixjunil li ruchich’och’ li jayalinb’il rik’in li Qaawa’ ut aj Kolol qe, li Jesukristo.
Junajinb’ileb’ li Xb’eenil Awa’b’ejil ut lix Molameb’ li Kab’laju chi Apostol sa’ li ak’ jayalihom a’in, ut laa’in ninch’olob’ xyaalal naq li Qaawa’ xk’am qab’e sa’ li junjunq yokb’ xqak’e.
Jwal sa inch’ool chirixeb’ li kok’al ut li saaj sa’ li Iglees xb’aan naq te’xnumsi li ak’ jayalihom a’in chirixeb’ sa’ ochoch ut sa’ iglees—rik’in xtzolb’al li evangelio, k’anjelak chiru li ras riitz’ineb’, okenk sa’eb’ li kok’ k’anjel, ut chaab’ilob’resink-ib’ sa’ junesal.Li na’leb’ te’xjayali wi’ rib’ li saaj sa’ li chihab’ chal re, 2020, a’an wan rilom rik’in lix yeechi’ihom laj Nefi naq “taaxik ut tixb’aanu.” A’an kixtz’iib’a, “Ut kik’ulman naq laa’in, aj Nefi, kinye re lin yuwaʼ: Tinxik ut tinbʼaanu li kʼaʼaq re ru xtaqla li Qaawaʼ, xbʼaan naq ninnaw naq li Qaawaʼ maajun taqlahom naxkʼe rehebʼ li ralal xkʼajolebʼ li winq, chi inkʼaʼ ta tixkʼuubʼ jun li bʼe choqʼ rehebʼ re naq teʼxbʼaanu li kʼaʼru naxtaqlahebʼ wiʼ.”3 Us ta naq junxil chaq kiyeeman a’in, laa’o sa’ li Iglees naqak’ojob’ qib’ sa’ xb’een li yeechi’ihom a’an.Li “xik ut xb’aanunkil” naraj naxye numtaak sa’ xb’een li ruchich’och’, xk’ulb’al ut xk’anjelankil li k’utb’esinb’il na’leb’, wank chi tiik chi paab’ank rik’in yo’onihom ut paab’aal chirix li k’a’ru taachalq, ok sa’ ut xpaab’ankileb’ sumwank re xtaaqenkil li Jesukristo, ut chi jo’kan, xnimob’resinkil li qarahom choq’ re a’an, aj Kolol re li ruchich’och’.Jun sumwank a’an li yeechi’ink-ib’ naqab’aanu rik’in li Qaawa’.
Jo’ komon sa’ li Iglees, noko’ok sa’ sumwank naq nakub’e qaha’ naq taqak’ul sa’ qab’een lix k’ab’a’ li Jesukristo, re wank jo’ kiwan a’an.
Jo’eb’ li ke’kub’e chaq xha’ aran sa’ li ha’ Mormon, laa’o noko’ok sa’ aatin naq too’ok jo’ xtenamit a’an, “re xk’amb’al qiiq chiqib’il qib’, re naq taaseeb’o’q; … “re yaab’ak rik’ineb’ li neke’yaab’ak; … xk’ojob’ankileb’ xch’ool li neka’ajok k’ojob’aak xch’ool, ut xaqliik jo’ aj yehol nawom chirix li Dios sa’ chixjunil hoonal, ut sa’ chixjunil li k’a’aq re ru, ut sa’ chixjunil li na’ajej.”4 Rilb’al qib’ chiqib’il qib’ sa’ li Iglees naxk’ut naq k’eek’o qach’ool chiroxloq’inkileb’ li yeechi’ihom a’in.Naq naqak’ul li loq’laj wa’ak, naqa’ak’ob’resi li sumwank a’an re xk’ulb’al sa’ qab’een lix k’ab’a’, ut neke’qab’aanu xkomoneb’ li yeechi’ihom re xchaab’ilob’resinkil qib’.
Eb’ li qak’oxlahom ut li qab’aanuhom wulaj wulaj, li ninq’ jo’eb’ ajwi’ li kok’, neke’xk’ut naq k’eek’o qach’ool chiru a’an.
Lix santil yeechi’ihom choq’ reeqaj a’in a’an a’in: “Wi junelik ninjultiko’ eere, taawanq inmusiq’ eerik’in.”5Lin patz’om choq’ eere anajwan, a’an ma yooko chiroxloq’inkileb’ li qayeechi’ihom ut li qasumwank, malaj ma wiib’ rix qach’ool rik’in li naqayeechi’i, chi b’aanunb’il chi maak’a’ xkawilal qach’ool ut, xb’aan a’in, moko ch’a’aj ta xq’etb’aleb’?
Naq naqaye re anihaq, “Tintijoq chawix,” ma jo’kan naqab’aanu?
Naq naqaye, “Wanqin aran re tenq’ank,” ma yaal a’an?
Naq naqateneb’ qib’ chixtojb’al li qak’as, ma naqab’aanu?
Naq naqataqsi li quq’ re xxab’ankil xwankil jun qech aj komon sa’ lix ak’ b’oqb’al, li naraj naxye xyeechi’inkil qatenq’, ma jo’kan naqab’aanu?Sa’ jun ewu junxil chaq sa’ inch’ajomil kichunla lin na’ chink’atq sa’ roq lix ch’aat ut kinraatina chirix lix aajelil ru xpaab’ankil li Aatin re Chaab’il Na’leb’.
“Laa’in ninnaw, rik’in li xintzol rik’ineb’ jalan chik kristiaan junjunq chihab’ chaq,” chan, “lix sachjik li musiq’ej ut li q’unal ch’oolej li nachal rik’in xq’etb’al li Aatin re Chaab’il Na’leb’.” Xinixka’ya tz’aqal sa’ xnaq’ wu ut kiweek’a li raatin chixch’ikb’al rib’ sa’ waam: “Yeechi’i we, Ronnie, [a’an li nikinixk’ab’a’i], naq junelik taapaab’ li Aatin re Chaab’il Na’leb’.” Chi tiik ink’a’uxl kinyeechi’i re naq tinb’aanu, ut jo’kan inb’aanuhom chalen chaq li hoonal a’an.Li teneb’ank-ib’ a’an kik’anjelak we chi chaab’il naq ch’ajomin chaq, ut moqon naq li wech aj trab’aaj yookeb’ chiroksinkil li k’a’ru ink’a’ us.
Ak kinsik’ ru chi rub’elaj naq tintaaqe lix chaq’rab’ li Dios, ut maajun sut chik ki’ajman naq tinsik’ wi’ chik ru.
Li Qaawaʼ kixye, “Laaʼin, li Qaawaʼ, wankin chi tenebʼanbʼil naq nekebʼaanu li kʼaʼru ninye; aʼbʼan naq inkʼaʼ nekebʼaanu li kʼaʼru ninye, maajun yeechiʼihom nekekʼul.”6 K’a’ru yoo chixyeeb’al reheb’ li neke’paab’ank re li Aatin re Chaab’il Na’leb’?
Naxye naq yeechi’inb’ilaq qe xkawilal li qoq quq’, li metz’ew, li nawom, ut eb’ li anjel li te’xkol qix.7Junjunq chihab’ chaq, li Hermana Rasband ut laa’in wanko chaq sa’ li Santil Ochoch re Lago Salado b’ar wi’ taatz’ape’q sa’ junajil jun reheb’ li qarab’in.
Naq xaqxooko chirix li santil ochoch rik’in jun reheb’ li qarab’in toj saaj, li maji’ naru taa’ok sa’ li k’ojob’anb’il k’anjel a’an, koo’aatinak chirix lix aajelil ru li tz’ape’k sa’ junajil sa’ lix santil ochoch li Dios.
Jo’ kixk’ut chaq lin na’ chiwu junxil, laa’o kiqaye re li qarab’in: “Naqaj naq tattz’ape’q sa’ junajil sa’ li santil ochoch, ut naqaj naq taayeechi’i qe, naq nakataw laa junelikil ochb’een, teek’ojob’ xkutankil naq textz’ape’q sa’ junajil sa’ li santil ochoch.” A’an ki’ok sa’ aatin qik’in.A’an xyeehom qe naq li koo’aatinak wi’ ut li kixyeechi’i kixkol rix tu kixjultika re “k’a’ru li jwal nim xwankil.” Moqon, ki’ok sa’ loq’laj sumwank naq kitz’ape’ sa’ junajil rik’in lix b’eelom sa’ li santil ochoch.Li Awa’b’ej Nelson kixk’ut: “Naqanima … lix wankil li Kolonel sa’ li qayu’am naq naqak’uub’ loq’laj sumwank ut naqapaab’eb’ chi tiik ru.
Li qasumwank nokohe’xlaq’ab’ rik’in a’an ut neke’xk’e qe choxahil wankilal.”8Wi naqab’aanu li k’a’ru naqayeechi’i chiqib’il qib’, kok’ aj xsa’ naqab’aanu ajwi’ li naqayeechi’i re li Qaawa’.
Chijultiko’q eere li raatin li Qaawa’: “Jo’ch’inal jo’nimal xeb’aanu chaq reheb’ lin kok’ iitz’in a’in q’axal kok’eb’, we laa’in xeb’aanu chaq.”9Qatz’ilaq rix jun seraq’ chirix li yeechi’ink sa’eb’ li loq’laj hu.
Laj Ammon ut eb’ li ralal laj Mosiah sa’ lix Hu laj Mormon ke’xk’am sa’ xb’eeneb’ “xjultikankil li raatin li Dios.”10 Naq laj Ammon kichape’ xb’aaneb’ laj Lamanita, kik’ame’ chiru jun rey aj Lamanita, aj Lamoni xk’ab’a’.
A’an kixye re li rey, “Tinwanq choq’ aamoos.”11 Naq ke’chal chaq aj elq’aneleb’ re lix ketomq li rey, laj Ammon kixch’oteb’ li ruq’.
K’a’jo’ naq kisach xch’ool li rey, jo’kan naq kirab’i li raatin laj Ammon chirix li evangelio ut kijale’ xch’ool.Li xRut, sa’ li Najter Chaq’rab’, kixyeechi’i re lix na’ lix b’eelom, “B’ar tatxik laa’at, aran tinxik ajwi’ laa’in.”12 Kixb’aanu tz’aqal li kixye.
Li chaab’il winq aj Samaria, sa’ jun jaljookil ru aatin sa’ li Ak’ Chaq’rab’, kixyeechi’i re laj eechal ochochnal naq wi taaril aj b’ehenel li tochb’il, “Jo’nimal chik taasach chirix, sa’ lin sutq’ijik tolintoj aawe.”13 Laj Tzoram, sa’ lix Hu laj Mormon, kixyeechi’i naq taaxik sa’ li yamyookil ch’och’ rik’in laj Nefi ut eb’ li ras riitz’in.
Laj Nefi kixye, “Naq laj Tzoram kixxaqab’ li raatin chiqu, kisach li qaxiw chirix a’an.”14K’a’ aj-e li najteril yeechi’ihom “yeechi’inb’il reheb’ li yuwa’b’ej” jo’ nayeeman resil sa’eb’ li loq’laj hu naq “lix ch’ooleb’ li alal k’ajolb’ej te’sutq’iiq rik’ineb’ lix yuwa’?”15 Naq maji’ nokochal sa’ ruchich’och’ ut kiqasik’ ru lix k’uub’anb’il na’leb’ li Dios, kiqayeechi’i naq tootenq’anq chixch’utub’ankil Israel sa’ xka’pak’alil li tz’apleb’ t’ikr.
“Koo’ok sa’ aatin rik’in li Qaawa’,” kixye li Elder John A. Widtsoe junxil.
“Jo’kan naq lix k’anjelankil li k’uub’anb’il na’leb’ moko re ta ka’ajwi’ li Yuwa’b’ej, chi moko re ka’ajwi’ li Kolonel, qe aj b’an wi’ laa’o.”16“Li ch’utub’ank a’an li k’anjel q’axal aajel ru li yoo chi k’ulmank sa’ li ruchich’och’ anajwan,” chan li Awa’b’ej Nelson naq yoo chi b’eek chiru li ruchich’och’.
“Naq noko’aatinak chirix li ch’utub’ank,ka’ajwi’ naqaye li yaalil na’leb’ aj k’ojob’anel a’in: chixjunileb’ li ralal xk’ajol li qaChoxahil Yuwa’, sa’ xka’pak’alil li tz’apleb’ t’ikr, xk’ulub’eb’ re rab’inkil li esil chirix lix evangelio li Jesukristo k’ojob’anb’il wi’chik.”17Jo’ jun x’apostol li Qaawa’ Jesukristo, ninchoy li waatin rik’in junli b’oqok ut jun li yeechi’ink.
Xb’een, li b’oqok: Nekexinb’oq chixk’oxlankileb’ li yeechi’ihom ut li sumwank nekex’ok wi’ rik’in li Qaawa’, ut rik’ineb’ jalan chik li kristiaan, rik’in xnimal lix xaqxookilal eech’ool, xnawb’al naq teneb’anb’ilex xb’aan lee raatin.
Xkab’, ninyeechi’i eere naq wi teeb’aanu a’in, li Qaawa’ tixxaqab’ lee raatin ut tixk’ulub’a lee b’aanuhom naq nekeyal eeq’e chi anchal eech’ool chixkawob’resinkil lee yu’am, lee junkab’al, ut Lix Iglees li Jesukristo reheb’ laj Santil Paab’anel sa’ Roso’jikeb’ li Kutan.
A’an taawanq eerik’in, ex raarookil was wiitz’in, ut texruuq, chi kaw eech’ool, teeroyb’eni naq “texk’ule’q chaq sa’ choxa, re naq chi jo’kan texruuq chi wank rik’in li Dios sa’ sahil ch’oolejil li maajo’q’e na’oso’ … xb’aan naq li Qaawa’ Dios xyehok re.”18Ninch’olob’ xyaalal ut ninyeechi’i eere a’in sa’ lix k’ab’a’ li Jesukristo, amen.
Ex was wiitz’in sa’ li tijonelil, jun reheb’ li b’ich li q’axal raaro natikla rik’in jun xpatz’omeb’ li saaj: “Sa’ Sion ma tooluktaaq sa’ xkolb’al li tiikilal?”1 Laa’in kaw inch’ool chixsumenkil li patz’om a’an: “Ink’a’!”Re taaruuq taawanq chi yaal lin sumehom, ninch’olob’ xyaalal anajwan naq xtenq’ankil li tasal tenamit li yookeb’ chi nimank sa’ li kutan a’in re nimla ch’a’ajkilal ut aleek, a’an jun k’anjel k’eeb’il reheb’ li na’b’ej yuwa’b’ej ut reheb’ li obispil xb’aan li qaChoxahil Yuwa’.2 Nawaj xk’utb’al cheru chan ru xnimal ru jun li obispil, rik’in jun li na’leb’ xink’ul laa’in.Naq toj aj tenq’anelin, lin junkab’al xq’axon sa’ jun ak’ ochoch sa’ jalan chik teep.
Laa’in yookin chixtikib’ankil li secundaria, ut xin’ok ajwi’ sa’ jun ak’ eskweel.
Naab’aleb’ ut chaab’ileb’ li saaj winq li wankeb’ sa’ lix molameb’ laj tenq’anel.
Lix k’ihaleb’ wankeb’ xna’ xyuwa’ li neke’wulak sa’ li Iglees rajlal xamaan.
Lin na’ nawulak rajlal; lin yuwa’ q’axal chaab’il winq, a’ut ink’a’ nawulak sa’ iglees.Li xkab’ aj tenq’ aj k’ehol na’leb’ sa’ li obispil,3 laj Dean Eyre xk’ab’a’, a’an jun chaaab’il aj k’utunel.
Naq toj yookin chi k’ayk rik’in li ak’ teep, xyeeman naq taawanq jun k’anjel choq’ reheb’ li yuwa’b’ej ut alalb’ej sa’ jun na’ajej Bear Lake xk’ab’a’—65 kiloom xnajtil qik’in.
Xink’oxla naq ink’a’ tinxik wi ink’a’ taaxik inyuwa’.
A’ut li Hermano Eyre kichal chixpatz’b’al naq laa’in tinxik wochb’een.
A’an ki’aatinak rik’in chaab’ilal ut oxloq’ chirix lin yuwa’, ut kixye naq mas us naq tinwanq aran wochb’eeneb’ li wech komonil sa’ li molam reheb’ laj tenq’anel.
Jo’kan naq xink’e inch’ool naq tinxik chirix li Hermano Eyre, ut k’a’jo’ naq xwulak chiwu.Li Hermano Eyre kixk’ut rik’in xb’aanuhom li rahok jo’ li Kristo sa’ xb’aanunkil lix k’anjel li obispil re xtenq’ankileb’ li na’b’ej yuwa’b’ej sa’ rilb’aleb’ ut xch’olaninkileb’ li saaj.
A’an kinixtenq’a naq kin’ok sa’ li ak’ teep a’an, ut kiwan jo’ aj k’amol b’e chiwu.Ka’ch’in chik rub’elaj naq kin’ok sa’ li mision sa’ 1960, li Hermano Eyre kikam xb’aan li cancer naq 39 chihab’ xyu’am.
Kixkanab’ li rixaqil ut oob’eb’ li ralal xk’ajol, ut li asb’ej maji’ naxket 16 chihab’.
Eb’ li ralal li asb’ejeb’, laj Richard ut laj Kris Eyre, xe’xye we naq chirix xkamik lix yuwa’eb’, li komon sa’ li obispil ke’xtenq’aheb’ ut ke’rileb’ a’an ut eb’ li riitz’in rik’in li rahok jo’ li Kristo, ut ninb’antioxi li rahok a’an.Eb’ li na’b’ej yuwa’b’ej junelik a’aneb’ wankeb’ xteneb’ankil chirix lix junkab’al.4 Eb’ li awa’b’ejil reheb’ li molam neke’xk’e ajwi’ xtenq’ankileb’ li komon sa’ li molam, ut neke’xtenq’aheb’ re naq li wankilal ut k’a’ru teneb’anb’il sa’ li tijonelil taawanq sa’ xch’oolil lix yu’ameb’.5Anajwan nawaj aatinak chirixeb’ li obiisp ut eb’ lix tenq’ aj k’ehol na’leb’—naru nayeeman naq a’aneb’ aj ilol reheb’ lix karneer li Qaawa’, ut mas wi’chik aj iloleb’ re li ani yookeb’ chi k’iik.6 Sa’ li Santil Hu sa’ ingles, li apostol aj Pedro kixye naq li Jesukristo a’an “laj ilol karneer ut li obiisp re lee raam.”7Oob’ xk’anjel li obiisp sa’ xjolominkil jun li teep:A’an li jolomil taqenaqil aj tij sa’ li teep.8A’an li aw’ab’ej re li Tijonelil re Aaron.9A’an jun jolomil aj raqol aatin.10A’an naxb’eresi li k’anjel re li kolb’a-ib’ ut li taqenaqil loq’al, sa’ li wan wi’ rilb’aleb’ li wankeb’ sa’ rajb’al ru.11Ut naxjolomi li tz’iib’anb’il esil, li tumin, ut chan ru na’oksiman li ch’utleb’aal.12Sa’ lix k’anjel jo’ taqenaqil aj tij, li obiisp nak’anjelak jo’ “musiq’ejil aj b’eresinel” re li teep.13 A’an “jun xtzolom li Jesukristo li tiik xch’ool.”14Jo’kan ajwi’, “li obiisp naxb’eresi li k’anjel re li kolb’a-ib’ ut li taqenaqil loq’al sa’ li teep.”15 Li obiisp naxk’e xtaqlankileb’ li awa’b’ejil re lix molameb’ li xb’eenil ut li Komonil re Tenq’ank re xb’aanunkil wulaj wulaj li k’anjel re xwotzb’al li evangelio, re xk’eeb’al xkawilaleb’ li ak’ komon ut li ani yookeb’ chi sutq’iik, ut re xb’aanunkil li k’anjel re li santil ochoch ut resilal li junkab’al.16 Li obiisp naxb’eresi li k’anjel a’in sa’ li ch’uut re teep ut sa’ li ch’uut reheb’ li saaj re teep.Li obiisp jwal nim xk’anjel sa’ xk’amb’aleb’ xb’e li tasal tenamit toj yookeb’ chi k’iik rik’in li Jesukristo, sa’ li wankeb’ wi’ li komon li maji’ neke’sumla.17 Li Awa’b’ej Rusell M. Nelson xye resil lix k’anjel li obiisp ut eb’ lix tenq’ aj k’ehol na’leb’.
A’an xye naq “li xb’eenil ut xnimal ru k’anjel teneb’anb’il sa’ xb’eeneb’, a’an rilb’aleb’ li saaj winq ut li saaj ixq sa’ lix teep.”18 Li obispil neke’xtenq’aheb’ li na’b’ej yuwa’b’ej chirilb’aleb’ ut chixch’olankileb’ li kok’al ut li saaj sa’ li teep.
Li obiisp ut li awa’b’ej reheb’ li saaj ixq neke’xk’uub’ xna’leb’ sa’ komonil.
Neke’xyal xq’e chixtenq’ankileb’ li saaj chixyu’aminkil li na’leb’ sa’ li hu Choq’ re Xkawilaleb’ li Saaj, re te’xk’uleb’ li k’ojob’anb’il k’anjel, ut re te’xk’ul ut te’xpaab’eb’ li loq’laj sumwank.Maare teepatz’, “K’a’ut naq li obiisp taqlanb’il chixnumsinkil lix kutan rik’ineb’ li saaj?” Li Qaawa’ xk’uub’ lix Iglees re taab’aanumanq li k’a’ru mas aajel ru.
Chi jo’kan, lix Iglees k’uub’anb’il re naq li obiisp wan wiib’ paay li teneb’ank sa’ xb’een.
Sa’eb’ li loq’laj hu, k’eeb’il xteneb’ankil choq’ re chixjunil li teep, a’ut k’eeb’il ajwi’ xteneb’ankil choq’ re lix molameb’ laj tij.19Eb’ li saaj winq li wankeb’ choq’ aj tij, ut eb’ li saaj ixq li juntaq’eeteb’ xchihab’, wankeb’ sa’ jun kutan sa’ lix yu’ameb’ li mas nim xwankil.
Sa’ junpaat chik te’ok chixsik’b’al ru li k’a’ru te’xb’aanu sa’ chixjunil li rela’ lix yu’ameb’.
Te’xsik’ ru ma te’xkawresi rib’ chi ok sa’ li santil ochoch, ma te’xik sa’ jun li mision,20 ma te’xyal xq’e chi sumlaak sa’ li santil ochoch, ut k’a’ru li trab’aaj te’xkawresi rib’ chixb’aanunkil.
Li k’a’ru neke’xsik’ ru xb’aanunkil, k’a’jo’ naq taawanq xwankil sa’ chixjunil li rela’ lix yu’ameb’.
Ex obiisp, chenaw naq wi nekenumsi b’ayaq li hoonal rik’in jun saaj aj tij, saaj ixq, malaj saaj komon naru teetenq’aheb’ chixtawb’al ru li wankilal taaruuq taawanq rik’ineb’ xb’aan lix tojb’al rix li maak xb’aan li Jesukristo.
Naru te’xtaw jun rilomeb’ li k’a’jo’ naq tixjal lix ch’ooleb’ chiru chixjunil lix yu’ameb’.Jun obiisp li k’a’jo’ naq kitenq’an chixk’eeb’al li ilom jo’ a’in, a’an li obiisp aj Moa Mahe xk’ab’a’.
A’an kib’oqe’ jo’ li xb’een obiisp sa’ jun teep choq’ reheb’ laj Tonga sa’ li tenamit San Francisco.21 A’an yo’lajenaq chaq aran Vava’u, Tonga.
Lix teep wan chi nach’ rik’in li aeropuerto re San Fancisco, California, b’ar wi’ natrab’ajik a’an.22Sa’ li teep wankeb’ naab’al li saaj, ut lix k’ihaleb’ wankeb’ sa’eb’ li junkab’al li toja’ xe’ok sa’ li ch’och’ Estados Unidos.
Li obiisp aj Mahe kixk’ut rik’in li raatin ut lix b’aanuhom chan ru wank choq’ chaab’il xtzolom li Jesukristo, ut kixtenq’aheb’ ajwi’ chixtawb’al rilomeb’ chirix chan ru te’ruuq chi wank sa’ xyu’ameb’, ut kixkawresiheb’ choq’ re li santil ochoch, li mision, li tzolok, ut li trab’ajik.
Kiwan chi obispil chiru waqxaqib’ chihab’, ut kiril chi tz’aqlok ru li k’a’ru kiraj choq’ reheb’ li saaj.Li 90 por ciento reheb’ li saaj winq sa’eb’ li molam re li Tijonelil re Aaron ke’ok sa’ li mision.
O’laju reheb’ li saaj winq ut saaj ixq ak okenaqeb’ sa’ universidad, us ta maajun re lix junkab’aleb’ xe’xb’aanu junxil.23 A’an kich’utla rik’in laj b’eresinel re li escuela secundaria (li moko komon ta sa’ li Iglees), ut ke’xk’uub’ xna’leb’ sa’ wiib’al chirix chan ru xtenq’ankileb’ li saaj kristiaan chixb’aanunkil li k’a’ru chaab’il ut chixq’axb’al ru li ch’a’ajkilal.
Laj b’eresinel eskweel kixye we naq li obiisp aj Mahe kixtenq’a chi k’anjelak rik’ineb’ li saaj kristiaan li jalan jalanq xpaab’aleb’, li wankeb’ sa’ ch’a’ajkilal.
Eb’ li saaj komon ke’xnaw naq neke’rahe’ xb’aan li obiisp.Xraho’ qach’ool naq li obiisp aj Mahe kikam naq toj wan chi obispil.
Maajun wa taasachq sa’ inch’ool lix muqik a’an.
Ke’wulak aran naab’al li kristiaan.
Sa’ li coro ke’wan numenaq 35 li saaj komon li ak xe’wulak sa’ li mision malaj wankeb’ sa’ li universidad, li ke’wan jo’ saaj komon sa’ lix teep naq kiwan a’an choq’ obiisp.
Jun reheb’ li xe’aatinak kixb’antioxi chi anchal xch’ool naq kixtenq’aheb’ li saaj ut eb’ li maji’ sumsuukeb’ sa’ lix teep.
Kixye naq li obiisp aj Mahe k’a’jo’ naq kixk’e rilomeb’ chirix chan ru xkawresinkil rib’ choq’ re lix yu’ameb’, ut re te’k’anjelaq sa’ tiikilal.
A’ut li mas aajel ru, a’an naq li obiisp aj Mahe kixtenq’aheb’ chixnimob’resinkil lix paab’aaleb’ chirix li Qaawa’ Jesukristo jo’ xk’ojleb’aal lix yu’ameb’.Anajwan, ex obiisp, yalaq ta b’ar wankex, sa’eb’ li tz’ilok-ix ut sa’ chixjunil chik li nekeb’aanu, naru nekek’e li na’leb’ a’in, ut teekawob’resi li paab’aal chirix li Jesukristo.
Naru nekek’e xb’oqb’aleb’ li saaj chixjalb’al lix na’leb’eb’, chixkawresinkil rib’ choq’ re lix yu’ameb’, ut naru teek’eheb’ xch’ool chi kanaak sa’ xb’ehil li sumwank.Jo’kan ajwi’, naru neketenq’a junjunq li saaj li wankeb’ chi wech’ok rik’ineb’ lix na’ xyuwa’ chirix k’a’aq re ru li maak’a’ mas na’ok wi’.24 Sa’eb’ li kutan sa’ xyu’ameb’ li saaj komon naq chanchan naq k’a’jo’ wankeb’ chi wech’ok rik’ineb’ lix na’ xyuwa’, li ani najolomin re lix molameb’ ut li wank xwankil sa’ xb’eeneb’ sa’ li Iglees a’an ajwi’ li te’xik wi’ li na’b’ej yuwa’b’ej re xk’ulb’al lix kok’ hu re ok sa’ li santil ochoch.
Rik’in a’in, li obiisp naru naxk’e xna’leb’eb’ li saaj jo’ ajwi’ lix na’ xyuwa’eb’ naq wan ch’a’ajkilal xb’aan li wech’ok-ib’ sa’ xyanqeb’.
Eb’ li obiisp naru neke’ril li ch’a’ajkilal a’in jo’ chanru wan sa’ li junelik q’e kutan, ut naru neke’xtuqub’eb’ li ch’a’ajkilal li kok’ jo’ ajwi’ li ninq.
Naqapatz’ naq eb’ li obiisp ink’a’ te’k’eemanq xk’anjel jo’ aj ilol komon, re naq taaruuq te’xjayali lix kutankeb’ ut lix metz’eweb’ sa’ rilb’aleb’ li saaj ut eb’ lix junkab’aleb’ naq wankeb’ xkomon li ch’a’ajkilal a’in.25Ninnaw ru jun obiisp li kiru chixtuqub’ankil jun nimla wech’ok-ib’ wan wi’ jun alalb’ej rik’in lix na’ xyuwa’, ut kixk’am sa’ li ochoch a’an li tuqtuukilal, ut li jayalink rik’in li evangelio.
Li obiisp kixtenq’aheb’ li na’b’ej yuwa’b’ej chixtawb’al ru naq li wank choq’ xtzolom li Jesukristo mas nim wi’chik xwankil chiru chan ru ut jo’q’e te’b’aanumanq li kok’ k’anjel sa’ li ochoch.Re taaruuq te’xnumsi lix kutan chi mas wi’chik rik’ineb’ li saaj a’ yaal b’ar wankeb’ wi’, jo’ sa’eb’ li k’anjel re li eskweel, wankeb’ chik li komon naru neke’tenq’an re li obiisp chixk’eeb’al xna’leb’eb’ li komon ak ninqeb’.
Us ta eb’ li obiisp naru neke’k’ehok na’leb’ wi mas aajel ru malaj wi wan li nimla maak xb’aanuman, naqatz’aama naq te’xk’anab’ li k’ehok na’leb’ li taa’uxq chiru naab’al kutan sa’ ruq’eb’ li komon sa’ lix molameb’ li xb’eenil malaj li Komonil re Tenq’ank—naru naq eb’ li awa’b’ejil malaj eb’ aj ilol komon.
Li Musiq’ej tixk’am xb’eheb’ laj b’eresinel26 re te’xsik’ ru ani taab’aanunq re li k’ehok na’leb’ a’in.
Eb’ li neke’k’uluk re li k’anjel a’in naru neke’k’ehe’ xna’leb’ chi k’utb’esinb’il.
Q’axal tento naq maamin te’xye resil li k’a’ru ink’a’ yeemank naraj.Eb’ li chaab’il aj b’eresinel junelik neke’xkub’si rib’ choq’ re li tasal tenamit li yoo chi nimank.
A’an b’ar wi’ eb’ li obispil neke’xnumsi xk’ihal lix kutan sa’ lix k’anjel sa’ li Iglees.Anajwan, nawaj xyeeb’al wiib’ oxib’ li aatin reheb’ li saaj, ut chirix a’an reheb’ li obiisp.Naab’al eere li saaj komon maare ink’a’ saqen cheru anihex tz’aqal laa’ex ut k’a’ru naru nekeb’aanu.
A’ut ok eere chixsik’b’aleb’ ru li b’e teek’am chiru chixjunil lee yu’am.
Nintz’aama cheru naq chek’uub’ eena’leb’ rik’in eena’ eeyuwa’ ut rik’in lee obiisp chirix li k’a’ru teesik’ ru sa’eb’ li kutan chalel.
Chek’e xna’aj li obiisp choq’ eeramiiw ut aj k’ehol eena’leb’.Naqak’e reetal naq yalaq b’ar yoo chi chalk sa’ eeb’een li yalok-ix ut li aaleek.
Chiqajunilo tento taqajal qak’a’uxl wulaj wulaj, jo’ xk’ut li Awa’b’ej Nelson.
Nintz’aama naq tex’aatinaq rik’in lee obiisp chirix yalaq na’leb’ taa’ajmanq xjalb’al re xtuqub’ankil ru lee yu’am re taawanq sa’ chaab’ilal rik’in li Qaawa’, re naq texwanq chi kawresinb’il choq’ re li xnimal ru k’anjel naraj xk’eeb’al eere sa’eb’ li kutan a’in.27 Jo’ xye li Awa’b’ej Nelson, kawresihomaq eerib’ re texwanq sa’ li teep aj pleet re li Qaawa’!28Anajwan nawaj xyeeb’al jun aatin reheb’ li obiisp, jo’ ruuchileb’ laj b’eresinel ut eb’ li komon sa’ li Iglees.
K’a’jo’ naq naqab’antioxi lee k’anjel.
Rik’in li jalok li xpatz’man naq teeb’aanu sa’eb’ li wiib’ oxib’ chihab’ xe’nume’, ex obiisp, chenaw naq k’a’jo’ nekexqara ut nokob’antioxin cherix.
Maak’a’jo’ li k’a’ru nekeb’aanu choq’ re lix awa’b’ejihom li Dios.
Sa’ li Iglees wankeb’ 30,900 chi obiisp ut awa’b’ej re uq’ej sa’ chixjunil li ruchich’och’.29 Nekexqoxloq’i.Sa’ li qaatinob’aal wan junjunqeb’ li aatin li q’axal taqenaqeb’ xloq’al ut xmusiq’ejil wankil.
Li aatin obiisp a’an chi yaal jun reheb’ li taqenaqil aatin a’in.
K’iila paay chan ru naq li k’anjelak chiru li Qaawa’ sa’ li k’anjel a’in a’an jwal aajel ru.
Maamin nasachman sa’ ch’oolej naq nab’oqe’ jun obiisp, naq naxaqab’aak xwankil xb’aaneb’ li komon ut naq naxaqab’aak sa’ xk’anjel.
Choq’ we laa’in, a’an jun reheb’ li na’leb’ q’axal nim sa’ lin yu’am ut k’a’jo’ naq naweek’a sa’ inch’ool.
A’an jun reheb’ li xninqal ru hoonal sa’ li qayu’am, jo’ li qasumlajik ut li ok choq’ yuwa’b’ej, ut ink’a’ naru xyeeb’al tz’aqal resil yal rik’in kok’ aatin.30Ex obiisp, naqaxaqab’ eewankil!
Ex obiisp, nekexqara.
Yaal ajwi’ naq laa’ex aj ilolex reheb’ lix karneer li Qaawa’.
Li Kolonel ink’a’ texxkanab’ eejunes sa’ li santil k’anjel a’in.
Chirix a’in ninch’olob’ xyaalal sa’ li Paswa a’in, sa’ xk’ab’a’ li Jesukristo, amen.
Ex was wiitz’in: Naqaye li aatin hosanna ut aleluya sa’ xninq’ehinkil li yo’yookil Kristo chiru xq’ehil li Paswa ut xk’ojob’ankil wi’chik li evangelio.
Chan li Kolonel, chi tz’aqal xrahom: “Teetaw tuqtuukil usilal wik’in.
Sa’ li ruchich’och’ teek’ul li rahilal, a’b’anan kawaq eech’ool; Laa’in xinq’ax ru xwankil li ruuchich’och’.”1Junxil chaq, li Hermana Gong ut laa’in xqula’ani jun li junkab’al, ut jun lix kok’al, li xIvy xk’ab’a’, xk’ut chiqu li estuche re lix violin.
Xrisi li arco ut xk’e li colofonia chiru.
Toja’ naq xq’ajsi sa’ li estuche, xk’e jun ch’ina se’ sa’ ru, xxulub’ lix jolom, ut xch’unub’ rib’.
Jo’ jun laj wajb’ li toj ak’, ak xk’ut chiqu chixjunil li naxnaw chirix li violin.
Anajwan, ak xniman li xIvy, ut jwal chaab’il naxch’e’ li violin.Sa’ li yu’am a’in, chanchano ajwi’ laa’o li xIvy ut lix violin.
Naqatikib’ qatzolb’al yal sa’ xtiklajik.
A’b’an chi yalb’il qaq’e, naniman li qana’leb’.
Timil timil, li k’a’ru naqab’aanu ut li k’a’ru naqak’ul naxk’e qana’leb’ jo’ xna’leb’ li Kolonel, naq yooko chi k’anjelak rochb’een a’an2 ut chixtaaqenkil lix b’e.Sa’ resilal li k’a’ru xk’ulman junxil, naqil k’iila paay li k’ojob’ank wi’chik.3 Naq naqaninq’ehi lix k’ojob’ankil wi’chik li evangelio, naqaninq’ehi ajwi’ li Paswa.
Sa’ wiib’aleb’ neke’reetali lix q’ajik li Jesukristo.
Yo’yo a’an—najter jo’ ajwi’ anajwan; choq’ qe chiqajunilo.
Naxk’irtesiheb’ li ra xch’ool, narach’ab’eb’ li preex, naxte ruheb’ li mutz’, ut naxwaklesiheb’ li rahob’tesinb’il.4 Laa’o li kristiaan a’an.
Naxyeechi’i xtojb’al qix, maak’a’ naxye b’ar wanjenaqo chaq, b’ar wanko anajwan, malaj b’ar anchal xik qe.Wulaj, a’an li domingo de ramos.
Li xxaq kala’ nareetali lix sahil li qach’ool rik’in li Qaawa’.
Naqil a’an naq li Jesus yoo chi ok sa’ Jerusalen, ut naab’aleb’ li kristiaan “ke’xchap xxaq kala’, ut ke’el chixk’ulb’al” li Jesus.5 (Maare taawulaq chawu xnawb’al naq li jalam-uuch a’an, li b’onb’il xb’aan laj Harry Anderson, wan sa’ lix oficina li Awa’b’ej Russell M. Nelson).
Sa’ li hu Apokalipsis, li ani neke’xloq’oni li Dios ut li Karneer wankeb’ chi “tiqtookeb’ rik’in saqi aq’, ut wan xxaq kala’ sa’ ruq’eb’.”6 Rochb’een li “b’aatal re tiikilal” ut li “koroon re loq’alil,” wan resil xxaq li kala’ sa’ li tij re rosob’tesinkil li santil ochoch sa’ Kirtland.7A’b’anan, li domingo de ramos ink’a’ nareetali junes xk’ulb’al li Jesus rik’in xxaq kala’.
Sa’ li domingo de ramos, ke’wan ani li neke’xnaw naq li Jesus yoo chi ok sa’ Jerusalen jo’ chanru ak ke’xye chaq li profeet.
Jo’ ak yeeb’il chaq xb’aan aj Sakarias8 ut sa’ li hu Salmos, li Qaawa’ ki’ok Jerusalen sa’ xb’een jun ral b’uur, ut li kristiaan ke’xye “Hosanna toj taqe’q.”9 Hosanna naraj naxye “chatkoloq anajwan.”10 Toja’ naq laa’o ajwi’ naqaye anajwan, “Usilaatinanb’il li xchal sa’ xk’ab’a’ li Qaawa’.”11Jun xamaan chirix li domingo de ramos, wan li Paswa.
Li Awa’b’ej Rusell M. Nelson xye naq li Jesus “kichal chixtojb’al jun li k’as li moko re ta a’an, xb’aan naq laa’o wan jun qak’as li moko xooru ta laa’o chixtojb’al.”12 Relik chi yaal, sa’ xk’ab’a’ lix tojb’al rix li maak xb’aan li Kristo, chixjunileb’ li winq “neke’ru chi kole’k, rik’in ab’ink chiru li chaq’rab’ ut k’ojob’anb’il k’anjel re li Evangelio.”13 Sa’ li Paswa, naqab’icha li aatin aleluya.
Aleluya naraj naxye “loq’onihomaq li Qaawa’ Jehova.”14 Li nimla b’ich sa’ El Mesías xb’aan laj Handel, naxye sa’ li Paswa naq li Jesus, a’an “lix Reyeb’ li rey, ut li Qaawa’ reheb’ li qaawa’.”15Li k’a’ru kik’ulman najter sa’ li Rahil Kutan naxk’e tz’aqal reetalinkil li hosanna ut li aleluya.
Li hosanna, a’an li qatz’aam naq li Dios tooxkol.
Li aleluya naxloq’oni li Qaawa’ xb’aan naq wan xwankil chiqakolb’al.
Sa’ li hosanna ut li aleluya naqak’e xwankil li yo’yookil Kristo jo’ tz’aqal xch’oolil li Paswa ut li k’ojob’ank wi’chik.Lix k’ojob’ankil wi’chik li evangelio kitikla rik’in xk’utb’esinkil li Dios Yuwa’b’ej rochb’een li Ralal, li Jesukristo, chiru li chajom laj Jose Smith.
Chan li Profeet aj Jose Smith, “Wi ta tat-iloq sa’ li choxa chiru yal oob’ k’asal, ak taanaw raj naab’al wi’chik chiru li tz’iib’anb’il sa’ chixjunileb’ li hu chirix li na’leb’ a’an.”16 Rik’in naq ak teeto wi’chik li choxa, laa’o “naqapaab’ li Dios, li Junelik Yuwa’b’ej, ut li Jesukristo, li Ralal, ut li Santil Musiq’ej”17—a’an li roxichal li Dios.Sa’ li domingo re Paswa, 3 abril, 1836, sa’ xtiklajik chaq li k’ojob’ank wi’chik, li Jesukristo kixk’utb’esi rib’ chirix naq ki’osob’tesiik li santil ochoch sa’ Kirtland.
Eb’ li ke’ril li Jesus aran ke’xye resil li xam ut ha’ sa’ ka’kab’il: “Lix naq’ ru chanchan raq’ xam; li rismal xjolom saq chanchan li tz’aqal tz’aqal saqb’ach; li rilob’aal q’axal wi’chik nalemtz’un chiru xlemtz’unkil li saq’e; ut lix yaab’ xkux chanchan xyaab’ li k’iila ha’ neke’jub’ub’nak, a’an xyaab’ xkux ajwi’ li Jehova.”18Aran, li Qaawa’ kixye, “Laa’in li xb’een ut li xraqik; laa’in li yo’yo, laa’in li kikamsiik; laa’in laj aatinanel cherix chiru li Yuwa’b’ej.”19 K’e reetal xkomon chik li aatin sa’ ka’kab’ileb’—“xb’een” ut “xraqik,” “yo’yo” ut “kamsinb’il.” A’an li Alfa ut li Omega, lix tiklajik ut li roso’jik,20 aj yoob’anel ut aj choyonel re li qapaab’aal.21Chirix naq li Jesukristo kixk’utb’esi rib’, ke’chal ajwi’ laj Moises, laj Eliyah, ut laj Elias.
Chi taqlanb’ileb’ xb’aan li Dios, li najter profeet a’an ke’xk’ojob’ wi’chik lix laawil li tijonelil.
Jo’kan naq ak q’axtesinb’il “lix laawil li jun k’ojlajik a’in”22 sa’ lix Iglees, re naq toorosob’tesi chiqajunilo.Lix k’ulunik laj Elias sa’ li santil ochoch re Kirtland ak kiyeeman ajwi’ resil sa’ li Najter Chaq’rab’, naq laj Malakias kixye naq taasutq’iiq laj Elias “rub’elaj xchalik li xnimal ru ut xuwajel xkutan li Qaawa’.”23 Chi jo’kan, lix k’ulunik laj Elias ki’ux sa’ xkutankil li Paswa jo’ ninq’ehinb’il xb’aaneb’ laj Judio, li neke’xb’aanu jun reetalinkil lix q’ajik laj Elias.Eb’ laj Judio neke’xk’e xna’aj laj Elias sa’ li meex naq yookeb’ chi wa’ak sa’ li Paswa.
Neke’xkanab’ jun li ruk’a re naq te’xb’oq chi k’ulunk.
Ut wankeb’ ajwi’ li neke’xtaqla jun li kok’al chire li pueert, li teeto yal b’ayaq, re taaril ma wan ta laj Elias aran chiroyb’eninkil ani taak’uluq re sa’ li ochoch.24Jo’ ak yeeb’il chaq najter sa’ li profeetil aatin chirix lix k’ojob’ankil wi’chik chixjunil li k’a’aq re ru,25 kik’ulun laj Elias sa’ xkutankil li Paswa.
Kixq’axtesi li wankilal re xjunajinkileb’ li junkab’al sa’ ruchich’och’ ut sa’ choxa.
Jo’ kixye laj Moroni re laj Jose Smith, laj Elias “taaraw saʼ xchʼoolebʼ li alal kʼajolbʼej li kʼaʼru yeechiʼinbʼil rehebʼ li yuwaʼbʼej, ut lix chʼoolebʼ li alal kʼajolbʼej teʼsutqʼiiq rikʼinebʼ lix yuwaʼ.
Wi ta ink’a’ jo’kan,” chan laj Moroni, “chixjunil li ruchich’och’ taasachmanq raj chi junajwa sa’ lix k’ulunik” li Qaawa’.26 Li musiq’ej re laj Elias, a’an re li Santil Musiq’ej, ut nokoxkelosi sa’ xk’anjel li santil ochoch choq’ reheb’ li qakomon, li ke’wan junxil, li wankeb’ anajwan, ut li toj te’wanq.Chiqak’e ajwi’ reetal k’a’ru naraj naxye li Paswa reheb’ laj Judio.
A’an nareetali li rach’ab’ankileb’ lix junkab’al laj Israel chirix naq ke’wan 400 chihab’ sa’ preexil.
Li hu Exodo naxseraq’i naq ke’ach’ab’aak chirix naq ke’wan li yajel re amoch, li suq, li kas, xkamikeb’ li wakax, li sankil xox, li saqb’ach ut li xam, laj saak’, ut li aak’ab’ k’a’jo’ xpimal.
Lix raqikeb’ li yajel a’in, a’an raj xkamikeb’ chixjunileb’ li xb’een alalb’ej, a’b’an ink’a’ li wankeb’ sa’ xjunkab’al laj Israel—wi ta te’xk’e xkik’el lix b’een raleb’ lix karneer sa’ rokeb’aal li rochoch.27Li kamk yal taanume’q chireheb’ li ochoch b’ar wi’ nak’utun xkik’el li karneer.28 Lix numik chire ochoch nareetali naq li Jesukristo kixq’ax ru li kamk.
Relik chi yaal, lix kik’el lix Karneer li Dios naxk’e xwankil li chaab’il aj Ilol Karneer chixxokb’aleb’ chaq lix tenamit yalaq ta b’ar wankeb’ ut chixkolb’aleb’ sa’ xkorral, ma yo’yookeb’ malaj kamenaqeb’.K’ehomaq reetal, lix Hu laj Mormon naxch’olob’ lix “wankilal ut xwaklijik chi yo’yo li Kristo”29 rik’in xyeeb’al resil wiib’ paay li k’ojob’ank wi’chik.Xb’een, li qatib’el “taak’ojob’amanq wi’chik sa’ tz’aqal xxaqalil chi tz’aqal re ru”; “li junjunq chi cha’alej ut b’asalilej,” ut “moko taasachq ta yal ta jun rismal jolomej.”30 A’an naxk’e xyo’onihom li ani xsach li roq malaj li ruq’; li mutz’ li ru, li tz’ap xik, li ink’a’ nab’eek; malaj li anchal maajo’q’e nakotz junaq xmajelal sa’ xtib’el malaj sa’ xk’a’uxl.
Nokoxtaw li Kristo.
Nokoxk’irtesi.Jo’kan ajwi’, li Paswa ut lix tojb’al rix li maak neke’xyeechi’i naq “chixjunil li k’a’aq re ru taak’ojob’amanq wi’chik sa’ tz’aqal xna’aj.”31 Li musiq’ejil k’ojob’ank a’in naxk’e xsumenkil li qak’anjel ut li qajom.
Anchal jo’ reeqaj li simaatan,32 naxk’ojob’ wi’chik “li chaab’il,” “li k’a’ru tiik,” “ut li uxtaan.”33 Jo’kan naq laj Alma naxye li aatin k’ojob’ank wi’chik 22 sut34 sa’ xyeeb’al qe naq “chook’anjelaq chi tiik qana’leb’, chooraqoq aatin chi tiik, ut chiqab’aanu rajlal li chaab’il.”35Rik’in naq “li Dios ajwi’ naxtoj rix lix maak li ruchich’och’,”36 naru xk’ojob’ankil wi’chik li k’a’ru kiwan junxil, jo’ ajwi’ li toj naru taawanq.
Rik’in naq naxnaw li qarahilal, li qach’a’jkilal, li qayajel, ut “lix yalb’al qix li jar paay wan,”37 naru tooxtenq’a sa’ uxtaan jo’ chanru li qamajelal.38 Rik’in naq a’an “jun li Dios tz’aqal re ru ut tiik xna’leb’, ut jo’kan ajwi’ jun li Dios aj uxtaan,” li ruxtaan naru “xk’eeb’al jo’ nimal elajinb’il xb’aan li tiik ruhil na’leb’.”39 Laa’o naqayal qaq’e ut naqajal qak’a’uxl.
Li Qaawa’ nokoxsut “sa’ ruq’ lix rahom.”40Anajwan naqanima li k’ojob’ank wi’chik ut li wakliik chi yo’yo.
Eerochb’een laa’ex, laa’in ninsaho’ rik’in lix k’ojob’ankil wi’chik lix evangelio li Jesukristo sa’ xtz’aqalil.
Jo’ chanru li kitikla wiib’ cient chihab’ chaq anajwan, li saqen ut li na’leb’ toj neke’k’utb’esiik chaq rik’in lix profeet li Qaawa’ ut sa’ lix Iglees—Lix Iglees li Jesukristo reheb’ laj Santil Paab’anel sa’ Roso’jikeb’ li Kutan—ut rik’in li maatan re li Santil Musiq’ej sa’ qayu’am chiqajunjunqal.Eerochb’een laa’ex, ninch’olob’ xyaalal li Dios, li qaChoxahil Yuwa’, ut li Ralal raaro xb’aan, a’an li yo’yookil Jesukristo.
Wankeb’ ajwi’ li winq li ke’kamsiik chiru krus, ut moqon ke’wakli chi yo’yo.
A’b’an junes li yo’yookil Jesukristo, li waklijenaq chi tz’aqal re ru, toj naxk’am reetalil xkamik sa’ li ruq’, li roq, ut sa’ xk’atk.
Junes a’an naru tixye, “katintz’iib’a chiru lix sa’ li wuq’.”41 Junes a’an naru tixye: “Laa’in li kintaqsiik chaq.
Laa’in li Jesus li kik’ehe’ chiru krus.
Laa’in li Ralal li Dios.”42Chanchan li xIvy ut lix violin, wan naq laa’o toj wanko sa’ xtiklajik li qab’e.
Relik chi yaal, “li ink’a’ ilb’il ru, li ink’a’ ki’ab’iik, chi moko kik’oxlaak sa’ xch’ool li winq, a’an li kixkawresi li Dios choq’ reheb’ li neke’rahok re.”43 Toj wan naab’al li naru taqanaw chirix li Dios ut li qawankilal chixk’ulb’al lix rahom naq yooko chixtenq’ankileb’ li qas qiitz’in.
K’a’jo’ li naru taqab’aanu chi junjunqil li raqal, chi junjunqil li usilal, ma qajunes qib’ malaj sa’ komonil.Ex was wiitz’in yalaq b’ar, naq nekexwula’ani ut nintzolok eerik’in, lee paab’aal naxkawob’resi lin ch’ool choq’ re li evangelio.
Lee na’leb’ ut lee yu’am sa’ li evangelio neke’xtenq’a lin na’leb’ ut li yu’am laa’in sa’ li evangelio.
Lee ch’a’ajkilal ut lee sahilal, lee rahom choq’ re li qech aj paab’anel ut lix junkab’al li Dios, ut lix yalb’al eeq’e chixyu’aminkil li k’a’ru k’ojob’anb’il wi’chik, naxk’ojob’ wi’chik lin na’leb’ laa’in, ut li Jesukristo, a’an tz’aqal xch’oolil.
Sa’ komonil naqaye, “Sa’ choql ut sa’ saqen, chatwanq wik’in.”44 Sa’ komonil naqanaw naq wi ta ch’a’aj li qiiq, truuq taqak’e sa’ ajl li k’iila usilal.45 Sa’ li k’a’ru ak re li qayu’am wulaj wulaj, naru taayo’laaq li k’a’ru jwal nim xwankil.46“Ut taakʼulmanq naq ebʼ li tiikebʼ xchʼool teʼchʼutubʼamanq chaq saʼ xyanqebʼ chixjunil li tenamit, ut teʼkʼulunq Sion, rikʼin xbʼichankil li bʼich re sahil chʼoolejil li junelik nakana.”47 Sa’ xq’ehil li hosanna ut aleluya anajwan, b’ichahomaq li aleluya—xb’aan naq li Kristo taa’awab’ejinq chi junelik q’e kutan!
Kaw cheye hosanna re li Dios ut li Karneer!
Sa’ li loq’laj ut santil xk’ab’a’ li Jesukristo, amen.
Ninb’antioxi naq wankin arin.
Naq xinnaw naq taawanq inhoonal re eeratinakil anajwan, kisaho’ inch’ool, a’b’an kintuulanob’resiik ajwi’.
Naab’al hoonal xinnumsi chixk’oxlankil k’a’ru tinye eere, ut nawoyb’eni naq li Musiq’ej texraatina rik’in li waatin.Sa’ lix Hu laj Mormon, laj Lehi kirosob’tesiheb’ chi junjunq li ralal naq ak kamk re, li kixtenq’aheb’ chirilb’al lix kawilaleb’ xch’ool ut lix k’iijikeb’ maak’a’ roso’jik.
Laa’in li iitz’inb’ej sa’ xyanqeb’ waqxaqib’ chi alalb’ej, ut chiru li chihab’ xnume’ xb’een sut ka’ajwi’ laa’in xinkana sa’ li wochoch.
Naq maak’a’eb’ li was chink’atq malaj junaq li tin’aatinaq wi’, jwal xch’a’ajko’ choq’ we.
Wankatq q’ojyin b’ar wi naweek’a naq jwal injunes wankin.
K’a’jo’ ninb’antioxi reheb’ lin na’ ut lin yuwa’ li neke’xb’aanu re intenq’ankil.
Jun reetalil a’an, a’an naq lin yuwa’ xyeechi’i xk’eeb’al we jun rosob’tesihom li tijonelil re xk’ojob’ankil inch’ool naq yookin chixnumsinkil li ch’a’ajkilal a’in.
Chirix lix osob’tesihom, li ch’a’ajkilal moko xnume’ ta sa’ junpaat, a’b’an xweek’a li tuqtuukilal ut lix rahom lin Choxahil Yuwa’ ut xrahom lin yuwa’.
Osob’tesinb’ilin xb’aan naq k’uleb’ej lin yuwa’ re xk’eeb’al li rosob’tesihom li tijonelil naq aajel ru choq’ we, ut xb’aan naq nikinixtenq’a chirilb’al lix kawilal ut lin k’iijik maak’a’ roso’jik, jo’ kixb’aanu laj Lehi naq kirosob’tesiheb’ li ralal.A’ yaal chan ru li wankex wi’, junelik taawanq choq’ eere li rosob’tesihom li tijonelil.
Laa’ex naaru teek’ul li rosob’tesihom li tijonelil rik’in junaq komon sa’ lee junkab’al, eeramiiw, aj ilol komon winq, aj jolominel re li tijonelil, ut jun li Choxahil Yuwa’b’ej li maajun wa texxtz’eqtaana.
Li Elder Neil L. Andersen kixye: “Li rosob’tesihom li tijonelil jwal nim wi’chik chiru li ani nak’ehok re.
… Naq saq qu, li k’ojob’anb’il k’anjel re li tijonelil naxsahob’resi ru li qayu’am.”1Miwiib’an eech’ool chixpatz’b’al junaq lee rosob’tesinkil naq teeraj ru b’eresiik.
Sa’ xhoonalil li ch’a’ajkilal aajel ru lix tenq’ li Musiq’ej.
Maajun tz’aqal re ru, ut chiqajunilo taqanumsiheb’ ch’a’ajkilal.
Wan qe li taqanumsi rahilal, lub’ik, rahil ch’oolej, li k’aytesink-ib’, malaj li taqeek’a naq maak’a’ noko’ok wi’.
Li rosob’tesihom li tijonelil naru tooxtenq’a chixq’axb’al ru li ch’a’ajkilal a’an ut chixk’ulb’al li tuqtuukilal re xik chi uub’ej.
Nawoyb’eni naq taqayal qaq’e re naq k’ulub’ejaqo chixk’ulb’aleb’ li osob’tesihom a’an.Jun chik na’leb’ b’ar wi’ li tijonelil nokorosob’tesi a’an rik’in li rosob’tesihom li yuwa’b’ejil aj k’anjel.
Xintzol xsik’b’al inna’leb’ sa’ li wosob’tesinkil naq ra inch’ool malaj naq injunes naweek’a wib’.
Li wosob’tesinkil nikinixtenq’a chirilb’al lix metz’ew inch’ool ut li naraj li Dios choq’ we.
Naxk’ojob’ inch’ool ut nikinixtenq’a chi ilok toj sa’ xmaril li choxahil na’ajej.
Naxk’e chi jultiko’k we eb’ li maatan ut li osob’tesink li tink’ul wi tiik ru lin yu’am.
Naxjultika ajwi’ we ut naxtuqub’ inch’ool naq li Dios tixk’e chaq insumenkil ut tixteheb’ li okeb’aal tz’aqal sa’ li hoonal aajelaq ru choq’ we.Li rosob’tesihom li yuwa’b’ejil aj k’anjel nokoxtenq’a chixk’awresinkil qib’ re toosutq’iiq rik’in li qaChoxahil Yuwa’.
Ninnaw naq li rosob’tesihom li yuwa’b’ejil aj k’anjel chalenaq chaq rik’in li Dios ut naru nokoxtenqa’ chixjalb’al lix q’unal qametz’ew choq’ kawilal.
Maawa’ jun esil naxk’e aj q’e; li osob’tesihom a’an naxye qe li tento taqab’i.
Chanchan jun li Liahona choq’ qe.
Naq naqak’e li Dios xb’een wa sa’ li qayu’am ut naq wan qapaab’aal chirix, a’an tooxb’eresi naq sachenaqo.Jo’ chanru naq li Dios kirosob’tesi laj Jose Smith rik’in li tijonelil re naq eb’ li rosob’tesihom li evangelio ke’ru chi k’ojob’aak wi’chik, laa’o tooruuq ajwi’ chixk’ulb’aleb’ li rosob’tesihom li evangelio sa’ li qayu’am rik’in li tijonelil.
Rajlal xamaan nokoru chixk’ulb’al li loq’laj wa’ak.
Rik’in li k’ojob’anb’il k’anjel a’in re li tijonelil naru taawanq junelik li Musiq’ej qik’in, li naru tixsaqob’resi qu.
Wi nakaweek’a naq aajel ru risinkil junaq ch’a’ajkilal sa’ laa yu’am, sik’ junaq aj jolominel li naru taatenq’anq aawe chixtawb’al li chaab’il b’e.
A’an naru tatxtenq’a chi okenk sa’ xchamal lix wankilal lix tojb’al rix li maak xb’aan li Jesukristo.B’antiox re li tijonelil, naru ajwi’ naqak’uleb’ li osob’tesihom re li k’ojob’anb’il k’anjel re li santil ochoch.
Chalen naq xin’ok sa’ li santil ochoch, xink’e sa’ inch’ool naq tinxik chi kok’ aj xsa’ aran.
Naq xink’e lin hoonal ut xinmayeja li na’ajman re naq wanqin chi nach’ rik’in lin Choxahil Yuwa’ sa’ lix santil ochoch, xin’osob’tesiik rik’in li k’utb’esinb’il na’leb’ choq’ we li nikinixtenq’a sa’ lin yu’am.Rik’in li tijonelil, naru toowaklesiiq.
Li tijonelil naxk’am chaq saqen sa’ li ruchich’och’.
Li Elder Robert D. Hales kixye: “ Wi ta maak’a’ lix wankilal li tijonelil, “chixjunil li ruchich’och’ taasachmanq raj chi junajwa” (chi’ilmanq &Tzol’leb’ ut Sumwank 2:1–3).
Maak’a’aq raj saqen, maak’a’aq raj yo’onihom—junes aak’ab’.”2Li Dios wan qik’in, naxwaklesi qach’ool.
A’an naraj naq toosutq’iiq rik’in a’an.
Naxnaw qu chiqajunjunqal.
A’an naxnaw eeru.
A’an nokoxra.
Junelik yoo chiqak’oxlankil ut nokorosob’tesi us ta naqeek’a naq maak’a’ qak’ulub’ chixk’ulb’al.
Li Dios naxnaw k’a’ru naqaj ru ut jo’q’e.“Chextz’aamanq ut k’eek’ooq eere; chexsik’oq ut teetaw; chexb’oqoq chire kab’l ut tehe’q cheru.“Xb’aan naq chixjunil li natz’aamank nak’uluk; li nasik’ok natawok, ut li nab’oqok chire kab’l natehe’k chiru” (Mateo 7:7–8).Wi toj maak’a’ xnawom aach’ool chirix li tijonelil, ninwaklesi aach’ool chi tijok ut chixpatz’b’al naq taatzol aajunes chirix lix wankilal, toja’ naq taawileb’ ru li loq’laj hu re tawab’i li raatin li Dios.
Ninnaw naq wi taqak’e qametz’ew re xyalb’al lix wankilal lix tijonelil li Dios sa’ li qayu’am, osob’tesinb’ilaqo.
Sa’ lix k’ab’a’ li Jesukristo, amen.
Sa’ 2010, laj Andre Sebako, a’an jun li saaj li yoo chixsik’b’al li yaal.
Us ta maajun wa kixb’aanu junaq li tij chi anchal xch’ool, kixye naq tixb’aanu.
B’ab’ayaq chik chirix a’an kixnaweb’ ru li misioneer.
Ke’xk’e jun li ch’ina hu wan xjalam-uuch lix Hu laj Mormon chiru.
Laj Andre chaab’il kireek’a ut kixpatz’ reheb’ li misioneer ma naru te’xk’ayi li hu re.
Ke’xsume naq naru te’xsi li hu re wi naxik sa’ li iglees.1Laj Andre xwulak chaq xjunes sa’ li ak’il uq’ej Mochudi aran Botsuana, Africa.
Li uq’ej a’aneb’ jun ch’uut aj rahonel ut junajeb’ ru, maare 40 chi komon.2 Ke’xk’ul laj Andre chi teetookeb’ lix tel.
Kirab’i li neke’xk’ut li misioneer ut kikub’e xha’.
K’a’jo’ xchaq’al ru a’an!A’b’an chirix a’an k’a’ru?
Chan raj ru naq laj Andre taakanaaq sa’ li iglees?
Ani raj taatenq’anq re chi wank sa’ xb’ehileb’ li sumwank?
Jun xsumenkil li patz’om a’an, a’an lix molam re li tijonelil!3Chixjunil li nak’amok re li tijonelil, a’ yaal chan ru wan, naru na’osob’tesiik xb’aan jun kawil molam.
Ex inraarookil was wiitz’in nekexk’amok re li Tijonelil re Aaron, li Qaawa’ naraj naq teek’ojob’ jun li kawil molam, jun na’ajej re wank choq’ reheb’ chixjunileb’ li saaj winq, jun na’ajej b’ar wi’ taawanq lix Musiq’ li Qaawa’, jun na’ajej b’ar wi’ naq chixjunileb’ li komon re li molam k’ulb’ilaqeb’ ut oxloq’inb’ilaqeb’.
Naq li Qaawa’ yoo chixxokb’aleb’ li ralal xk’ajol, eb’ a’an neke’raj ru jun na’ajej b’ar wi’ naru neke’wan ut b’ar wi’ naru neke’k’i.Chejunjunqalex laa’ex, li komonex sa’ xjolomil li molam, nekek’ut li b’e naq nekesik’ eemusiq’ankil4 ut naq nekechaab’ilob’resi lee rahom ut lee wanjik sa’ xyanqeb’ chixjunileb’ li komon sa’ li molam.
Nekek’e reetal chi us li ak’ komon, li ink’a’ mas neke’wulak malaj li jalan neke’raj ru.5 Rik’in xwankilal li tijonelil, nekek’ojob’ jun li kawil molam.6 Ut jun kawil ut junajil ru molam nim li k’anjel naxb’aanu sa’ xyu’am junaq saaj winq.Naq li Iglees kixye resil li ak’ jalaak re xtzolb’al li evangelio jayalinb’il sa’ li ochoch,7 junjunqeb’ ke’xk’oxlaheb’ li komon jo’ laj Andre ut ke’xpatz’, “K’a’ru taak’ulmanq rik’ineb’ li saaj kristiaan li neke’chal chaq sa’ junaq junkab’al b’ar wi’ ink’a’ neke’xtzol li evangelio ut b’ar wi’ maak’a’ junaq hoonal b’ar wi’ natzolman ut nayu’amiman li evangelio?
Ma te’kanaaq chi tz’eqtaananb’il?Ink’a’!
Maa’ani naru nakana chi tz’eqtaananb’il!
Li Qaawa’ naxraheb’ li junjunq chi saaj winq ut li junjunq chi saaj ixq.
Laa’o, jo’ aj k’amol re li tijonelil, laa’o li ruq’ li Qaawa’.
Laa’o lix tenq’ li Iglees sa’ li yalok q’e sa’eb’ li junkab’al.
Naq sa’ li ochoch maak’a’ xk’ihal li tenq’, eb’ li molam re li tijonelil ut xkomoneb’ chik laj jolominel ut eb’ li amiiw neke’tenq’an ut neke’ril li junjunq chi kristiaan ut junkab’al a’ yaal chan ru li rajomeb’ ru.Ak wilom chan ru nak’anjalek a’an.
Ak innumsihom ajwi’ a’an.
Naq wan chaq we waqib’ chihab’, lin na’ ut lin yuwa’ ke’xjach rib’, ut lin yuwa’ kixkanab’ lin na’ rik’ineb’ oob’ kok’al toj ka’ch’ineb’ xyu’am.
Lin na’ kixtikib’ trab’ajik re qach’olaninkil.
Tento naq kixsik’ xkab’ lix trab’aaj, jo’ ajwi’ xkomon chik lix tzolb’al.
Jwal b’ab’ay lix hoonal kiwan re qilb’al.
A’b’anan, eb’ lin mama’ qixa’an, wech alal, li obiisp, ut eb’ laj tzolol ochochnal tz’aqal koohe’xtenq’a jo’ chanru naqaj ru ut ke’xtenq’a ajwi’ lin ch’ina-usil na’.Ut laa’in wankin sa’ jun li molam.
Jwal ninb’antioxiheb’ li wamiiw —eb’ li was wiitz’in—li kine’xra ut kine’xtenq’a.
Lin molam kiwan choq’ jun na’ajej b’ar wi’ naru ninwan.
Maare naru naq junjunq ke’xk’oxla raj naq maak’a’ k’a’ru naru tinb’aanu re elk chi uub’ej malaj naq yal tz’eqok raj tinb’aanu xb’aan chan ru wan lin junkab’al.
Maare jo’kan raj ajwi’.
A’b’an eb’ li molam re li tijonelil ke’xjal chixjunil a’an.
Lin molam kinixtenq’a ut kirosob’tesi lin yu’am chi moko b’isb’il ta.Sutsuuko xb’aaneb’ kristiaan li chanchan naq ka’ajwi’ tz’eqok raj te’xb’aanu.
Maare chiqajunilo wanko sa’ li na’leb’ a’an sa’ xyanqil li qayu’am.
A’b’anan, chiqajunilo li wanko arin wan jun xmolam, jun na’ajej b’ar wi’ naru naqak’ul qakawilal ut b’ar wi’ naru nokok’ehok kawilal.
Li ch’uut a’an “chiqajunil choq’ re jun ut jun choq’ reheb’ chixjunil.”8 A’an jun na’ajej b’ar wi’ nokotzolok chiqib’il qib’, nokok’anjelak chiruheb’ li qas qiitz’in, ut naqatzol wank chi ch’utch’u ut rik’in rahok naq nokok’anjelak chiru li Dios.9 A’an jun na’ajej b’ar wi’ neke’uxman sachb’a-ch’oolej.Nawulak raj chiwu xseraq’inkil eere junjunqeb’ li sachb’a-ch’oolej ke’k’ulman sa’ lix molam laj Andre aran Mochudi.
Naq yooqin chixwotzb’al li seraq’ a’in, ab’ihomaqeb’ chi us li na’leb’ li neke’kawob’resin re chixjunil li molam re li tijonelil li te’xk’anjela ajwi’ li na’leb’ a’an.Chirix lix kub’ik xha’, laj Andre kirochb’eeniheb’ li misioneer naq yookeb’ chaq chixtzolb’aleb’ kaahib’ li saaj winq, li xe’kub’e ajwi’ xha’eb’.
Anajwan ak oob’eb’ chik li saaj winq.
Ke’xtikib’ xkawob’resinkileb’ rib’ sa’ komonil ut ajwi’ li uq’ej.Jun xwaq li saaj, laj Thuso, kikub’e ajwi’ xha’.
Laj Thuso kixwotz li evangelio rik’in oxib’ reheb’ li ramiiw, ut chi seeb’ xe’wulak b’eleb’.Chi jo’kan naq nekech’utla lix tzolom li Jesukristo— chi ka’ch’inq, jo’ chan ru naq yookeb’ chi b’oqe’k xb’aaneb’ li ramiiw.
Sa’ najter kutan, naq laj Andres kixnaw ru li Kolonel, xko’o sa’ junpaat b’ar wi’ wan chaq li ras ut “ut kixk’am wan wi’ li Jesus.”10 Chanchan ajwi’ a’an, naq b’ab’ay chik chirix naq laj Felipe ki’ok xtaaqenkil li Kristo, kixb’oq li ramiiw aj Natanael rik’in li aatin “Kim ut toxaawil.”11Aran Mochudi, jun xlajehil li saaj chi seeb’ xwulak sa’ li Iglees.
Eb’ li misioneer ke’xtaw lix junlajuhileb’.
Ut lix kab’lajuhileb’ kikub’e xha’ chirix rilb’al lix b’aanuhom li evangelio sa’ xyu’ameb’ li ramiiw.Eb’ li komom sa’ li uq’ej Mochudi k’a’jo’ naq sachenaqeb’ xch’ool.
Eb’ li saaj a’in “ke’jale’ xch’ool choq’ re li Qaawa’, ut ke’junajiik rik’in lix iglees.”12Lix Hu laj Mormon kixb’aanu lix k’anjel chi aajel ru sa’ lix jalajikeb’.13 Laj Thuso naxjultika, “Kintikib’ rilb’al ru lix Hu laj Mormon … rajlal naq wan inhoonal, sa’ ochoch, sa’ li eskweel, yalaq b’ar.”14Laj Oratile kiraj xnawb’al ru li evangelio sa’ xk’ab’a’ li eetalil neke’xk’ut li ramiiw.
A’an naxch’olob’: “Chanchan ta wi’ naq ke’jala sa’ junpaat xmutz’b’al ut xteeb’al li uhej.
… Kink’oxla naq … yookeb’ chi tenq’aak xb’aan li ch’ina ... hu ke’xtikib’ xk’amb’al sa’ li … eskweel.
Kink’e reetal naq yookeb’ chi wulak jo’ chaab’il winq.
… Ut laa’in kiwan ajwi’ jalaak.”15Eb’ li kab’laju chi saaj ke’ch’utub’aak ut ke’kub’siik xha’ chiru wiib’ chihab’.
Chixjunjunqaleb’ a’an, ka’ajwi’ eb’ a’an li komon sa’eb’ lix junkab’al.
A’b’anan, ke’xk’ul xtenq’ankileb’ sa’ li Iglees jo’ xjunkab’aleb’, jo’ ajwi’ rik’in li Awa’b’ej Rakwela,16 li awa’b’ej re li uq’ej; li Elder ut li Hermana Taylor,17 jun sumal li misioneer; ut wankeb’ chik li komon re li uq’ej.Li Hermano Junior,18 jun aj jolominel re li ch’uut, naxb’oqeb’ li saaj sa’ li rochoch rajlal domingo b’enwa’leb’ ut naxb’eresiheb’.
Eb’ li saaj neke’xtzoleb’ li loq’laj hu sa’ komonil ut ke’xb’aanu li q’ojyin re junkab’al chi kok’ aj xsa’.Li Hermano Junior kixk’ameb’ chirula’aninkileb’ li komon, li kristiaan yookeb’ chirab’inkileb’ li misioneer, ut a’ yaal ani chik chi kristiaan naraj ru ula’aniik.
Eb’ li kab’laju chi saaj neke’xb’ut’ rib’ chirix lix b’eleb’aal ch’iich’ li Hermano Junior.
Naxkanab’eb’ sa’ jalan jalanq ochoch sa’ ka’kab’il malaj ox oxil, ut chirix a’an nanume’ wi’chik chixxokb’aleb’.Us ta toj yookeb’ chi tzolok li saaj chirix li evangelio ut neke’reek’a naq toj maak’a’ li neke’xnaw, li Hermano Junior naxye reheb’ naq te’xwotz rik’ineb’ li kristiaan neke’rula’aniheb’ jun malaj wiib’ na’leb’ ak neke’xnaw.
Eb’ li saaj a’in aj k’amol re li tijonelil ke’k’utuk, ke’tijok, ut ke’tenq’an chixk’aak’alenkil li iglees.19 Ke’xb’aanu lix teneb’ahom li tijonelil ut ke’reek’a li sahil ch’oolejil nachal sa’ li k’anjelak.Laj Andre kixye, “Koob’atz’un sa’ komonil, koose’ek sa’ komonil, kooyaab’ak sa’ komonil, ut koowulak chixraab’al qib’.”20 Jo’kan naq, ke’xk’ab’a’in rib’eb’ jo’ “li ch’uut asb’ej iitz’inb’ej.”Sa’ komonil ke’xjayali rib’ naq chixjunileb’ te’xik sa’ jun li mision.
Xb’aan naq ka’ajwi’eb’ a’an komon re li Igles sa’ lix junkab’aleb’, ke’xnumsi ch’a’ajkilal, a’b’an ke’xtenq’a rib’ chirib’ileb’ rib’ chiriiqankil a’an.Chi junjunqal, ke’xk’ul xb’oqb’aleb’ sa’ li mision.
Li xkoheb’ xb’een wa ke’xtz’iib’a chaq xhuheb’ li toj yookeb’ chixkawresinkileb’ rib’, b’ar wi’ neke’xwotz xnumsihomeb’ ut neke’xwaklesi xch’ooleb’ chi k’anjelak.
Junlaju reheb’ li saaj a’an ke’wulak chaq sa’ jun mision.Eb’ li saaj a’an ke’xwotz li evangelio rik’ineb’ lix junkab’al.
Eb’ lix na’, ranab’, ras, riitz’in, ut ramiiw, jo’ ajwi’ eb’ li kristiaan ke’xtzoleb’ sa’eb’ lix mision, ke’xjal xyu’ameb’ ut ke’kub’e xha’.
Ke’k’ulman sachb’a-ch’oolej, ut naab’aleb’ li yu’am ke’osob’tesiik.Nink’oxla naq junjunq eere laa’ex maare nekek’oxla naq li sachb’a-ch’oolej a’an ka’ajwi’ naru nak’ulman sa’ junaq na’ajej jo’ Africa, jun chaab’il ch’och’ b’ar wi’ lix xokb’al Israel yoo chi seeb’ank.
A’b’anan, ninch’olob’ xyaalal naq li na’leb’ ke’oksiman sa’ li uq’ej Mochudi tz’aqal yaaleb’ yalaq b’ar na’ajej.
A’ yaal b’ar wankex, lee ch’uut naru nak’i rik’in xk’amb’aleb’ chaq li ink’a’ neke’wulak ut rik’in xwotzb’al li evangelio.
Us ta jun ajwi’ li tzolom naxye’ li ruq’ re junaq li ramiiw, li jun a’an naru nawulak sa’ wiib’.
Li wiib’ a’an naru neke’wulak sa’ kaahib’.
Li kaahib’ a’an naru neke’wulak sa’ waqxaqib’.
Ut li waqxaqib’ a’an naru neke’wulak sa’ kab’laju.
Eb’ li uq’ej naru neke’wulak jo’ teep.Li Kolonel kixk’ut, “B’ar wankeb’ wiib’ malaj oxib’ chi ch’utch’u sa’ lin k’ab’a’, … aran tinwanq laa’in sa’ xyiheb’.”21 Li qaChoxahil Yuwa’ yoo chixkawresinkil lix k’a’uxleb’ ut li raameb’ li kristiaan wankeb’ chiqasutam.
Naru neke’qataaqe li qamusiq’ankil, xye’b’al li quq’ re rahok, xwotzb’al li yaal, xb’oqb’aleb’ li qas qiitz’in chirilb’al ru lix Hu laj Mormon, ut xraab’aleb’ ut xtenq’ankileb’ naq yooqeb’ chixnawb’al ru li qaKolonel.Haye’ lajeeb’ chihab’ xnume’ naq eb’ li komon sa’ li ch’uut asb’ej iitz’inb’ej re Mochudi ke’xtikib’ lix b’eheb’ sa’ komonil, ut toj wankeb’ ajwi’ jo’ li ch’uut asb’ej iitz’inb’ej.Laj Katlego kixye, “Maare naxjach qu b’ar wankatqo, a’b’an toj naqatenq’a qib’ chiqib’il qib’.”22Nintz’aama naq taqak’ulub’a lix b’oqom li Qaawa’ re wank sa’ junajil rik’in a’an sa’eb’ li qamolam re li tijonelil re naq li junjunq chi molam a’anaq jun na’ajej re wank, jun na’ajej re ch’utub’aak, jun na’ajej li taak’iiq.Li Jesukristo a’an li qaKolonel, ut a’in tz’aqal lix k’anjel.
Ninch’olob’ xyaalal a’an sa’ xk’ab’a’ li Jesukristo, amen.
Oxib’ chihab’ chaq, li Awa’b’ej Russell M. Nelson kixb’oq chixjunileb’ li saaj re Lix Iglees reheb’ laj Santil Paab’anel sa’ Roso’jikeb’ li Kutan “chi ok sa’ li teep chi saaj kristiaan re li Qaawa’ re xch’utub’ankil Israel,” li yo’yookeb’ ut li kamenaqeb’.
A’an kixye, “Li ch’utub’ank a’an li k’anjel q’axal aajel ru li yoo chi k’ulmank sa’ li ruchich’och’ anajwan.”1 Ex saaj, ninnaw naq naru nekeb’aanu a’in—ut chi chaab’il—xb’aan (1) anihex ut xb’aan (2) li nimla wankilal li wan eerik’in.41 chihab’ chaq, wiib’ li misioneer re li qa’Iglees ke’b’eresiik sa’ jun ochoch aran Nueva Jersey, Estados Unidos.
Moqon, ke’kub’e xha’ li na’b’ej yuwa’b’ej ut chixjunileb’ lix kok’al, lajeeb’eb’.
Jo’ naxye li profeet, ke’xkanab’ naq “taanumtaaq li Dios”2 sa’ xyu’ameb’.
Tinye raj “sa’ qayu’am.” Laa’in roxil xkok’aleb’.
Wuqlaju chihab’ inyu’am naq kinsik’ ru ok sa’ sumwank re xtaaqenkil li Jesukristo.
A’ut, ma nekenaw k’a’ chik ru kinsik’ ru?
Ink’a’ tinxik sa’ mision.
Jwal ch’a’aj a’an.
Ink’a’ taapatz’manq naq tinxik, pe’ yaal?
Toj ak’in sa’ li Iglees.
Maak’a’ lin tumin.
Us ta toje’ xintz’aqob’resi li tzolok sa’ li basico aran Filadelfia ut xinnumta sa’ xb’een li xiwxiw aran, chi muqmu kinxuwa li elk sa’ wochoch chiru wiib’ chihab’.Anihat chi tz’aqalA’ut, toje’ xintzol naq laa’in ut chixjunileb’ chik koowan rik’in li qaChoxahil Yuwa’ jo’ musiq’ejil ralal xk’ajol a’an naq maji’ nokoyo’la arin.
Ke’wan li kristiaan li tento te’xnaw, jo’ xinnaw laa’in, naq a’an taaraj naq chixjunileb’ li ralal xk’ajol te’xk’ul li junelik yu’am rik’in a’an.
Naq toj yamyo li ruchich’och’, a’an kixk’ut chiqu lix k’uub’anb’il na’leb’ re li kolb’a-ib’ ut li sahil ch’oolejil, rik’in li Jesukristo choq’ aj Kolol qe.
A’ut, laj Satanas ink’a’ kixk’ulub’a lix na’leb’ li Dios.3 Jo’ naxye sa’ li hu Apokalipsis, “kitiklaak jun li nimla yalok u sa’ choxa”!4 Laj Satanas kixb’alaq’i jun rox jachal reheb’ li musiq’ejil ralal xk’ajol li qaChoxahil Yuwa’ re te’xk’ulub’a naq taanumtaaq a’an ut ink’a’ li Dios.5 A’b’an ink’a’ laa’ex.
Li apostol aj Jwan kiril naq kexnumta sa’ xb’een laj Satanas “rik’in li aatin xeye chi yaal.”6Xnawb’al anihin laa’in, chi tenq’anb’il xb’aan li wosob’tesinkil xb’aan li yuwa’b’ejil aj k’anjel, kixk’e inmetz’ew ut inpaab’aal re xk’ulub’ankil lix b’oqom li Awa’b’ej Spencer W. Kimball re xch’utub’ankil Israel.7 A’in li taa’uxq sa’ lee yu’am, ex wamiiw.
Lee nawom naq ak xeq’ax ru laj Satanas rik’in lee ch’olob’ahom naru texxtenq’a chi rahok, wotzok, ut b’oqok8 anajwan ut junelik—re xb’oqb’aleb’ chixjunil chi chalk ut chirilb’al, chi chalk ut chi tenq’ank, ut chi chalk ut chi kanaak, sa’ li pleet a’in choq’ re li raameb’ li ralal xk’ajol li Dios.Li nimla paab’aal li wan eerik’inUt li nimla wankilal li wan eerik’in?
K’oxlahomaq a’in: xejap eere xb’aan xsahil eech’ool9 chirix li chalk sa’ jun t’anenaqil ruchich’och’ b’ar wi’ tookamq sa’ tib’elej ut sa’ musiq’ej.
Qajunes qib’ ink’a’ tooruuq raj chi numtaak sa’ xb’eeneb’ li kamk a’an.
Taqak’ul raj rahilal xb’aan li qamaak, ut xb’aan ajwi’ xmaakeb’ li qas qiitz’in.
Chiqajunilo taqanumsi raj li jar paay chi yot’e’k ut raho’k10 taawanq raj chi tz’apb’il rib’ li qak’a’uxl chirix li Dios, ut li xik’ na’ilok qe ink’a’ raj tixkanab’ qarahob’tesinkil ut qaaleenkil.
Li qayo’onihom chirix li q’ajk rik’in li Dios chi waklijenaqo chi yo’yo ut chi saqob’resinb’ilo k’eeb’il sa’ xb’een lix yeechi’ihom jun ajwi’ chi kristiaan li taakoloq qe.11K’a’ru kixk’e eemetz’ew chi xik chi uub’ej?
Li Awa’b’ej Henry B. Eyring kixye, “Ki’ajman ru li paab’aal chirix li Jesukristo re xxaqab’ankil xwankil li k’uub’anb’il na’leb’ re sahil ch’oolejil ut lix k’anjel li Kristo sa’ a’an, rik’in naq b’ab’ay ajwi’ aanawom chaq chirix li ch’a’ajkilal tatnume’q wi’ sa’ ruchich’och’.”12 Naq li Jesukristo kixyeechi’i naq taayo’laaq ut tixk’e lix yu’am re qach’utub’ankil13 ut qakolb’al, ink’a’ ka’ajwi’ kepaab’ li raatin.
“Q’axal nim xpaab’aal” lee “tiikil musiq’,”14 jo’kan naq kenaw naq ch’olch’o ru lix yeechi’ihom.15 A’an ink’a’ natik’ti’ik, ut laa’ex keril a’an chanchan naq ak kixhoy xkik’el sa’ eek’ab’a’, najter chi toj maji’ nayo’la.16Jo’ kixye laj Jwan, “xeq’ax ru [laj Satanas] sa’ xk’ab’a’ lix kik’el li Karneer.”17 Li Awa’b’ej Dallin H. Oaks kixye naq sa’ li kutankil a’an, “keril li roso’jik chalen chaq sa’ lix tiklajik.”18K’oxlahomaq naq xik raj eere sa’ li tzoleb’aal, ut eena’ malaj eeyuwa’ naxyeechi’i chi yaalnaq tixk’uub’ li tzakemaq jwal nawulak cheru naq texq’ajq sa’ ochoch!
Jwal nasaho’ eech’ool!
Sa’ li tzoleb’aal nekek’oxla li tzakemaq a’an, ut ak yookex chixyalb’al xsahil.
Ak re naq teewotz li chaab’il esil a’an reheb’ lee ramiiw.
Jwal nekeyo’oni q’ajk sa’ kab’l ut jwal sa eech’ool, jo’kan naq neke’nume’ sa’ junpaat lee examen ut lee k’anjel.
Maak’a’ naru chixsachb’al xsahil eech’ool malaj lee yo’onihom; nekenaw naq ch’olch’o ru li xyeechi’iman eere!
Chi jo’kan ajwi’, rub’elaj naq kiyo’la lee tiikil musiq’, ketzol naq ch’olch’o ru lix yeechi’ihom li Kolonel, ut keyal xsahil li kolb’a-ib’ naxk’e.19 Lee nimla paab’aal a’an chanchan chik li rich’mulil lee metz’ew li naniman rajlal sut naq nekereek’asi eerib’, a’b’an ak xcha’al lee tib’el.Chan ru teerajsi lee nimla paab’aal chirix li Kristo ut teeroksi re xch’utub’ankil Israel anajwan ut re numtaak wi’chik sa’ xb’een laj Satanas?
Rik’in xtzolb’al wi’chik ilok chi uub’ej ut xk’eeb’al reetal naq toj ch’olch’o ru lix yeechi’ihom li Qaawa’ re qach’utub’ankil ut qakolb’al anajwan.
A’an naroksi lix Hu laj Mormon ut eb’ lix profeet re xk’utb’al chiqu chan ru taqab’aanu.
Naq maji’ nayo’la li Kristo, “eb’ li profeet [aj Nefita”, ut eb’ laj tij, ut eb’ laj tzolonel … [ke’xq’unb’esiheb’ xch’ool li tenamit] naq te’ril chi uub’ej li Mesias, ut te’xpaab’ a’an li taachalq jo’ chanchan naq ak chalenaq.”20 Li profeet aj Abinadi kixye, “Anajwan ut wi ta li Kristo inkʼaʼ kichal saʼ li ruchichʼochʼ, ut ninʼaatinak chirix li kʼaʼaq re ru toj taachalq chanchan naq ak chalenaq, inkʼaʼ raj kiru kiwan li tojbʼal-ix.”21 Jo’ laj Alma, laj Abindadi “ki’ilok chi uub’ej rik’in rilob’aal li paab’aal”22 ut kiril lix yeechi’ihom li Dios re qakolb’al jo’ naq ak tz’aqob’resinb’il ru.
“Ke’numta sa’ xb’een [laj Satanas] rik’in lix kik’el li Karneer, ut rik’in li aatin re li yaal ch’olob’anb’il xb’aaneb’,” k’iila chihab’ ma nayo’la li Kristo, jo’ keb’aanu laa’ex.
Ut li Qaawa’ kixk’e xwankilaleb’ chixb’oqb’al ut chixch’utub’ankil Israel.
Tixb’aanu ajwi’ choq’ eere naq nekex’ilok chi uub’ej rik’in paab’aal, nekech’utub’ Israel—sa’ chixjunil li ruchich’och’ jo’ ajwi’ sa’ lee “sutam”23—ut nekeb’oq chixjunileb’!K’iila cient chi misioneer ke’xnimob’resi li nimla paab’aal chirix li Kristo li kiwan reheb’ naq maji’ neke’yo’la rik’in rilb’aleb’ li ani neke’xtzol chi tiqto choq’ re li kub’iha’ ut li santil ochoch.
Sa’ li esil, “Tikib’ chi wan roso’jik chawu,”24 li Awa’b’ej Nelson kixseraq’i chan ru kixb’aanu a’in, ut kixtaqlaheb’ laj jolominel reheb’ li mision naq te’xk’ut chiruheb’ li misioneer chan ru te’xb’aanu a’an.
Xnawb’al naq ke’xk’anjela nimla paab’aal chirix li Jesukristo naq maji’ neke’yo’la kixtenq’aheb’ li qamisioneer “chirab’inkil A’an”25 ut chixk’anjelankil lix paab’aaleb’ re xch’utub’ankil Israel jo’ kixyeechi’i li Qaawa’.A’b’an, xk’oxlankil li tik’ti’ naxq’unb’esi li paab’aal.26 Ex wamiiw, xk’oxlankil malaj rilb’al li k’a’ru naxsach xwankil anihex laa’ex, jo’ li pornografia, tixq’unob’resi lee paab’aal chirix li Kristo ut, wi ink’a’ nekejal eek’a’uxl, tixsach lee paab’aal.
Chek’oxla b’an li k’a’ru tixnimob’resi lee paab’aal chirix li Kristo, ink’a’ li k’a’ru tixsach.Li k’anjel choq’ reheb’ li kok’al ut li saajLi k’anjel choq’ reheb’ li kok’al ut li saaj a’an jun profeetil k’anjeleb’aal re eetenq’ankil chixnimob’resinkil lee paab’aal.
Li Awa’b’ej Oaks kixye, “Li k’anjel a’an xk’uub’aman re eetenq’ankil chi ok jo’ li Kolonel sa’ kaahib’ chi na’leb’: sa’ musiq’ej, sa’ komonil wank, sa’ tib’elej, ut sa’ k’a’uxleb’aal.”27 Naq kaweb’ xch’ool li saaj chixyu’aminkil li evangelio, chirilb’aleb’ lee ras eeriitz’in, chixb’oqb’aleb’ chixjunil rik’in li evangelio, chixjunajinkileb’ li junkab’al chi junelik, ut chixk’uub’ankileb’ li kok’ k’anjel chaab’ileb’,28 li nimla paab’aal chirix li Kristo li kiwan eerik’in naq maji’ nekexyo’la taak’utunq wi’chik ut tixk’e eewankil chixb’aanunkil lix k’anjel a’an sa’ li yu’am a’in!Jo’kan ajwi’, lee meta li “nekeb’aanu anajwan anajwan”29 te’tenq’anq eere chixtawb’al wi’chik lee nimla paab’aal.
Naq chaab’il lee meta, yookex chi ilok chi uub’ej, jo’ keb’aanu junxil, ut yookex chirilb’al anihaqex jo’ naraj li qaChoxahil Yuwa’.30 Chirix a’an taak’uub’ chan ru naq taabʼaanu ut tatk’anjelaq chi kaw.
Li Elder Quentin L. Cook kixye, “Meek’ubsi xwankil li k’uub’ank na’leb’ ut li k’ehok meta … , ut [xb’oqb’aleb’] chixjunil li neke’ilok rik’in li rilob’aal li paab’aal.”31Laa’ex texsik’oq re!
Li Qaawa’ kixye a’in cherix, “wan wankilal rik’ineb’ ” re sik’ok-u.”32 Li Elder Neil L. Andersen kixye, “Ink’a’ yal chi jo’kan naq taanimanq eepaab’aal, rik’in b’an li sik’ok-u.”33 Kixye ajwi’, “[Yalaq] k’a’ru nekepatz’ chi maak’a’ eeb’alaq’ … taasumub’aaq wi wan eekuyum ut lee paab’aal.”34Ninch’olob’ xyaalal naq xb’aan (1) anihex ut xb’aan (2) lix nimla wankilal lee paab’aal chirix li Kristo, taawanq eewankil “chixkawresinkil li ruchich’och’ choq’ re xkab’ xk’ulunik li Kolonel rik’in xb’oqb’al chixjunileb’ li qas qiitz’in chi chalk rik’in li Kristo ut chi osob’tesiik xb’aan lix tojb’al rix li maak.”35 Chisaho’q qach’ool rik’in lix yeechi’ihom lix Hu laj Mormon li ch’olch’o ru:“Li tiikebʼ xchʼool li nekeʼabʼin chiruhebʼ li profeet, ut … nekeʼril chi uubʼej li Kristo chi xaqxookebʼ … us ta taanumtaaq li rahobʼtesiik … aʼanebʼ aʼan li inkʼaʼ teʼosoʼq.“[A’b’an li Kristo] … tixk’irtesiheb’, ut eb’ a’an te’wanq sa’ tuqtuukilal rik’in.”36Sa’ xk’ab’a’ li Jesukristo, amen.
Ex komon ixq, k’a’jo’ xsahil wank eerik’in.K’oxlahomaq naq anihaq yoo chi xik sa’ li k’ayib’aal chixloq’b’al junaq k’a’aq re ru.
Wi naab’al wi’chik li naxk’e qe chiru lix tz’aq, laj k’ay tixk’e li na’ela’an.Li rey aj Benjamin kixk’ut chiru lix tenamit sa’ li najter America chirix xninqal li osob’tesiik naqak’ul rik’in li qaKolonel, li Jesukristo.
A’an kixyo’ob’tesi li choxa, li ruchich’och’, ut chixjunil li k’a’ru xchaq’al ru naqil.1 Rik’in lix tojb’al rix li maak, naxk’e qe jun li b’e re naq tookole’q chiru li maak ut li kamk.2 Naq naqak’ut qab’antioxihom sa’ xyu’aminkil lix taqlahom, a’an nokorosob’tesi sa’ junpaat, ut nokoxkanab’ wi’chik sa’ k’as.Mas naab’al wi’chik li naxk’e qe chiru li maare tooruuq chixq’ajsinkil re.
Jo’kan ut, k’a’ru taqak’e re a’an, li kitojok re xnimal xtz’aq li qamaak?
Naru naqak’e re li jalaak.
Naru naqak’e re li qajalajik.
Maare a’an xjalajik li qana’leb’, qab’aanuhom, malaj xjalajik li b’e naqak’am.
Re xq’ajkamunkil, li Qaawa’ naxpatz’ naq taqajal qach’ool.
Li jalaak li naxpatz’, moko choq’ re ta a’an, choq’ qe laa’o b’an.
Li kristiaan li naloq’ok naxk’ul li na’ela’an wi taqak’e raj re, a’b’an li qaKolonel naxkanab’ choq’ qe li na’ela’an.Chirix naq ke’rab’i li raatin li rey aj Benjamin, li tenamit ke’xye naq lix ch’ooleb’ ak xjala, ut ke’xye: “Xb’aan lix Musiq’ li Qaawa’ Q’axal Nim Xwankil, li xk’anjela jun li nimla jalok qe, … maak’a’ chik li qajom re xb’aanunkil li maa’usilal; re b’an xb’aanunkil rajlal li chaab’ilal.”3 Li loq’laj hu ink’a’ naxye naq ke’tz’aqlok re ru sa’ junpaat; naxye b’an naq li rajomeb’ xch’ool kitenq’ank reheb’ chi ok chi jalaak.
Lix jalajik lix ch’ooleb’ naraj naxye naq ke’xtz’eqtaana li ruchich’och’il winq ut ixq, ut ke’ok chixk’eeb’al rib’ chiru li Musiq’ej sa’ xyalb’aleb’ xq’e chi wulak mas wi’chik jo’ li Jesukristo.Li Awa’b’ej Henry B. Eyring naxk’ut: “Li tz’aqal jalaak nachal rik’in li sik’ok rik’in paab’aal, rik’in yalok q’e, ut rik’in b’ayaq li rahilal.
Chi jo’kan li Qaawa’ naxb’aanu li sachb’a-ch’oolejil saqob’resink ut jalok.”4 Naq naqajunaji lix yalb’al qaq’e rik’in lix wankil li Kolonel re qajalb’al, na’ak’ob’resiik qayu’am.Naq saajin chaq, kink’oxla naq tinb’eeq sa’ jun li b’e taqe’q ut tiik toj reetal tinwulaq sa’ li junelik yu’am.
Rajlal sut naq kinb’aanu malaj kinye k’a’ruhaq ink’a’ us, kiweek’a naq ninjolk’ok chaq taq’a, re naq tintikib’ wi’chik taqe’k.
Chanchan chik li t’ane’k sa’ lix b’atz’uuleb’ li kok’al, “Li k’anti’ ut li eeb’,” b’ar wi’ nakajukuki chaq aawib’ toj chi tzuul toj sa’ xtiklajik wi’chik li b’atz’unk!
K’a’jo’ naq nalub’tesin!
A’b’anan naq kin’ok chixtawb’al ru lix tzol’leb’ li Kristo5 kixk’ut laj Nefi ut chan ru xk’anjelankil sa’ inyu’am wulaj wulaj, kintaw woyb’enihom.Li Jesukristo ak xk’utum chiqu chan ru toojalaaq.
Nokoxb’oq chixk’anjelankil li qapaab’aal chirix a’an, li nokoxmusiq’a chixjalb’al qak’a’uxl—“a’ paab’aal ut jalb’a-k’a’uxlej a’an naxk’am xjalajik li qaam.”6 Naq naqajal qak’a’uxl ut naqasutq’isi qach’ool rik’in a’an, naniman li qajom chi ok sa’ loq’laj sumwank ut xyu’aminkileb’.
Nokokuyuk toj sa’ roso’jik naq naqayu’amiheb’ li na’leb’ a’in ut naqab’oq li Qaawa’ chiqajalb’al.
Li kuyuk toj sa’ roso’jik naraj naxye jalaak toj sa’ xraqik.
Anajwan nintaw chik ru naq moko nintikib’ ta wi’chik taqe’k naq ninsach b’ayaq, rik’in b’an a’an, nikinxik chi uub’ej sa’ lin jalajik.Wan jun xchaq’al ru na’leb’ sa’ li ch’ol aatin choq’ reheb’ li Saaj Ixq li naxye: “Nink’e xloq’al li maatan re li jalb’a-k’a’uxlej ut ninyal chaab’ilo’k rajal kutan.”7 Lin tz’aam, a’an naq taqak’e xloq’al li xchaq’al ru maatan a’in ut naq taqasik’ li jalaak chi yalb’il qaq’e.
Wan naq, li jalaak tento taqab’aanu, a’an xkanab’ankileb’ li ninqi maak.
A’b’anan, wan ajwi’ naq naqayal qaq’e chixchaab’ilob’resinkil li qana’leb’ re naq jayalinb’ilaqo rik’ineb’ lix chaab’ilal li Jesukristo.
Li k’a’ru naqasik’ ru xb’aanunkil wulaj wulaj tooxtenq’a malaj tooxram.
Li kok’ jalok chi kok’ aj xsa’ tooxtenq’a chi chaab’ilo’k.
Mich’inan eech’ool.
Na’uxman li jalaak chiru chixjunil li qayu’am.
Ninb’antioxi re li Qaawa’ naq wan xkuyum choq’ qe sa’ xyalb’al li qaq’e chi jalaak.Li Jesukristo naxk’e qakawilal re jalaak chi junajwa.
Naq yooqo chixsik’b’al a’an rik’in tuulanil, tixnimob’resi li qawankil re jalaak.Wan ajwi’ lix wankil lix tojb’al rix li maak xb’aan li Kolonel, ut li Santil Musiq’ej tooxtenq’a ut tooxb’eresi sa’ xyalb’al qaq’e.
Tooxtenq’a ajwi’ chixnawb’al k’a’ru li tento taqajal.
Naru ajwi’ naqataw qatenq’ankil ut xkawil qach’ool sa’eb’ li osob’tesiik rik’in li tijonelil, li tijok, li kuyuk sa’, ut li wulak sa’ li santil ochoch.Jo’kan ajwi’, eb’ li qajunkab’al, laj jolominel ut li qamiiw naru nokohe’xtenq’a sa’ xyalb’al qaq’e chi jalaak.
Naq wan chaq we waqxaqib’ chihab’, li was ut laa’in nokob’atz’un chaq rik’ineb’ li qamiiw sa’ ru’uj jun li che’.
Mas nawulak chiqu wank rik’ineb’ li qamiiw rub’el li che’ a’an.
Sa’ jun kutan, laj Lee kit’ane’ chaq sa’ ru’uj li che’ ut kixtoq li ruq’.
Chi toqol li ruq’, ch’a’aj chik chiru taqe’k sa’ ru’uj li che’.
Ut moko sa ta chik nokowan sa’ ru’uj li che’.
Jo’kan naq junjunq qe naqawaklesi chaq taq’a ut junjunqeb’ chik neke’xkelo rik’in li ruq’ moko toqol ta, ut chirix b’ab’ay qametz’ew, laj Lee nataqe’ wi’chik sa’ ru’uj li che’.
Toj toqol li ruq’, a’b’an toj nokorochb’eeni ajwi’ chaq naq yoo chi k’iraak li ruq’.Chi kok’ aj xsa’ nink’oxla naq li b’atz’unk naqab’aanu chaq sa’ ru’uj li che’ chanchan chik li k’anjel naqab’aanu sa’ lix evangelio li Jesukristo.
Rub’el lix muhel li evangelio, naqak’ul naab’al li osob’tesiik xb’aaneb’ li qasumwank.
Maare, junjunq neke’t’ane’ chaq sa’ ru’uj lix sumwank ut neke’raj ru li qatenq’ re naq te’taqe’q wi’chik sa’ xmuheb’aal li evangelio.
Maare ch’a’aj li q’ajk choq’ reheb’ xjunes.
Ma naru te’qatenq’a b’ayaq rik’in rahok ut te’qawaklesi b’ayaq re naq te’k’iraaq sa’ qayanq jo’ qamiiw qib’?Wi ra wankex xb’aan lee t’anik, b’aanuhomaq usilal, k’ehomaq eerib’ chi tenq’aak chi q’ajk sa’eb’ li sumwank ut sa’eb’ li osob’tesiik neke’xk’e a’an eere.
Li Kolonel naru nekexxk’irtesi ut nekexxjal naq sutsuukex xb’aaneb’ li ani neke’rahok eere.Wan naq nawileb’ ru li wamiiw li junxil ink’a’ wilomeb’ ru.
Wan naq neke’xye, “Ink’a’ nakatjala!” Rajlal naq nawab’i a’an, nikinxutaanak b’ayaq, xb’aan naq nawoyb’eni naq tinjalaaq b’ayaq rik’in xnumikeb’ li chihab’.
Nawoyb’eni naq jalanin anajwan chiru ewer!
Nawoyb’eni naq mas wi’chik inrahom, ink’a’ chik mas tinwech’inq, ut k’ihaq chik li wusilal.
Nawoyb’eni naq mas seeb’aqin chik chixtenq’ankileb’ li was wiitz’in ut nawoyb’eni naq wanq chik b’ayaq inkuyum.Nawulak chiwu b’eek sa’eb’ li tzuul li wankeb’ nach’ rik’in li wochoch.
Wan naq, naq nikinb’eek sa’ li b’e, na’ok junaq li pek sa’ lin xaab’.
Nikinxaqli ut nawisi li pek sa’ lin xaab’.
A’b’an nink’e reetal naq naab’al li ninb’ehini rik’in li pek sa’ lin xaab’ naq maji’ ninxaqli chirisinkil.Naq nokob’eek sa’ xb’ehil li sumwank, wan naq neke’ok li pek sa’ li qaxaab’, a’aneb’ li maare ink’a’ us naqab’aanu, li maak malaj, li yib’ aj na’leb’.
Wi te’qisi a’an sa’ junpaat sa’ li qayu’am, sa chik toob’eeq sa’ li ruchich’och’.Li kanaak chi jaljo naraj naq taqayal qaq’e.
Moko nink’oxla ta xaqliik sa’ li b’e re xk’eeb’al wi’chik li pek sa’ lin xaab’ li nach’a’ajkob’resin ut narahob’tesin.
Ink’a’ raj tinb’aanu a’an; jo’ naq jun xchaq’al ru peepem ink’a’ raj taaq’ajq sa’ li rix.Ninch’olob’ xyaal naq sa’ xk’ab’a’ li Jesukristo naru toojalaaq.
Naru naqatuqub’ ru li naqab’aanu, naru naqajal li qak’a’uxl, ut naru naqachaab’ilob’resi li qana’leb’ re naq toojuntaq’eeto’q rik’in a’an.
Ut, rik’in lix tenq’, tooruuq chi kanaak chi jalb’il.
Sa’ xk’ab’a’ li Jesukristo, amen.
Li galleet a’in yiib’anb’il rik’in q’em ut pistacho a’an jun b’antioxink.
Li junkab’al Kadado xyiib’ank re, li ke’wan oxib’ xk’ayib’aal kaxlan wa chiru naab’al chihab’, aran Damasco, Siria.
Naq ki’ok li pleetik, jun li tz’apok b’e xram xnumleb’ li tzakemq ut eb’ li k’ay li te’wulaq aran.
Li junkab’al Kadado ke’ok chi tz’okaak.
Rik’in lix k’ihal li majelal a’in, Caridades de los Santos de los Últimos Días ut eb’ aj k’anjel re Rahma Worldwide ke’ok chixsiib’al jun li tiqwal tzakemq, ut li leech choq’ reheb’ li kok’al rajlal kutan.
Chirix xnumsinkil li kutankil jwal ch’a’aj, li junkab’al kixtikib’ lix yu’am—jo’ lix k’ayib’aal kaxlan wa—jun sut wi’chik sa’ jalan chik tenamit.Toje’, kiwulak jun carton li gallet sa’eb’ li oficiin re li Iglees rik’in li aatin a’in: “Chiru wiib’ po, xruhan chi wank qatzakemq b’antiox re Rahma–Caridades de los Santos de los Últimos Días.
Chi maak’a’ raj a’an xookam raj xb’aan li tz’okaak.
B’aanu usilal, k’ulub’ahomaq a’in … jun reetalil lin k’ayib’aal jo’ jun b’antioxink.
Nintz’aama re li Nimajwal Dios naq texrosob’tesi … sa’ chixjunil li nekeb’aanu.”1Jun galleet re b’antioxink ut jultikank.
Yoo chi wulak choq’ eere.
Chixjunileb’ li xe’tijok chirix rilb’al jun li esil, chixjunileb’ li xe’xyeechi’i rib’ re tenq’ank naq ink’a’ xe’yehe’ re, malaj li xe’k’ehok tumin re xtenq’ankileb’ li qas qiitz’in; xepaab’ naq wan k’aru chaab’il tixb’aanu, b’antiox eere.Li qachoxahil teneb’ankil re xtenq’ankileb’ li neb’a’Lix Iglees li Jesukristo wan rub’el li choxahil taqlankil re rilb’aleb’ li neb’a’.2 A’an jun reheb’ li roqechal li k’anjel re li kolb’a-ib’ ut taqenaqil loq’al.3 Toj yaal choq’ qe li k’a’ru yaal sa’ xkutankil laj Alma: “Ut chi joʼkan, saʼ li usaak li wankebʼ wiʼ, inkʼaʼ nekeʼrisi li ani tʼustʼu, malaj li teʼtzʼokaaq, malaj li teʼchaqiq re, malaj li yajebʼ, malaj li moko chʼolaninbʼilebʼ ta; ut inkʼaʼ keʼxkʼe xchʼoolebʼ chirix li bʼihomal; joʼkan naq aj kʼehonelebʼ re chixjunil, joʼ tiix joʼ saaj, joʼ moos joʼ li achʼabʼanbʼil, joʼ winq joʼ ixq, maakʼaʼ naxye ma maaʼanihebʼ saʼ li paabʼaal malaj wankebʼ saʼ li paabʼaal, moko tiibʼil ta ru anihaq chirix li ani nekeʼajok tenqʼaak.”4Li Iglees naxsik’ xtz’aqob’resinkil ru li taqlahom a’in chi k’iila paay ru:li rilb’aleb’ li komon naqab’aanu rik’in li Komonil re Tenq’ank, xmolab’eb’ li xb’eenil, ut eb’ li tzoleb’aal;li kuyuk sa’ ut li roksinkil li mayej re kuyuk sa’;na’ajej b’ar wi’ natawman wi’ li tzakemq re tenq’ank ut xna’ajeb’ li xul;na’ajej re xk’ulb’aleb’ laj jalanil tenamit;li tenq’ank choq’ reheb’ li wankeb’ sa’ tz’alam;li k’anjel re li Iglees re xtenq’ankileb’ li qas qiitz’in;ut li aplicacion JustServe, wi wan sa’ lee na’aj, li naxch’utub’eb’ laj tenq’ rik’in hoonal re tenq’ank.Chixjunil a’in, chi k’uub’anb’il xb’aan li tijonelil, b’ar wi’ li kok’ k’anjel jwal nim li naxb’aanu, naxnimob’resi ru chixjunil li k’a’aq re ru naqab’aanu jo’ xtzolom li Jesukristo.Eb’ li profeet a’aneb’ li mertoom sa’ xb’een chixjunil li ruchich’och’Eb’ li profeet wankeb’ sa’ xb’een xb’eresinkil chixjunil li ruchich’och’, ink’a’ ka’ajwi’ eb’ li komon re li Iglees.
Naru ninwotz lin numsihom naq chi yaal li Xb’eenil Awa’b’ejil naxb’aanu chi tz’aqal li k’anjel a’an.
Naq nak’i li majelal, li Xb’eenil Awa’b’ejil nokohe’xtaqla chixnimob’resinkil lix sutam taawulaq wi’ li tenq’ chi numtajenaq.
Aajel ru choq’ reheb’, chixjunil li k’a’ru ninq ut li k’a’ru kok’.Toje’, xqak’am chaq jun li ramleb’ t’ikr li naxyiib’ Beehive Clothing re naq eb’ li b’anleb’aal te’roksi chiru li nimla yajel.
Jo’ aj b’anonel, li Awa’b’ej Russell M. Nelson kiwulak tz’aqal chiru.
Ink’a’ ka’ajwi’ kiraj rilb’al.
Kiraj xyalb’al—reek’ankil ma tz’aqal xna’aj li uq’ej, li xnimal roq, ut chan ru nab’ak’man chirix.
Junpaataq chi sa sa’ xch’ool kixye qe, “Naq teech’utub’ eerib’ rik’ineb’ li wan wi’ eek’anjel, b’antioxihomaq reheb’ li kuyuk sa’ neke’xb’aanu, eb’ lix mayej re kuyuk sa’, ut lix k’aa’k’alehomeb’ sa’ xk’ab’a li Qaawa’.”Resil lix tenq’ankileb’ li qas qiitz’inRub’el xwankil li Awa’b’ej Nelson, ninwotz eerik’in chan ru naq Lix Iglees li Jesukristo reheb’ laj Santil Paab’anel sa’ Roso’jikeb’ li Kutan yoo chi tenq’ank chiruheb’ li kat-sut-iq’ ut eb’ li hiik, rik’ineb’ laj refugiado—jo’kan ajwi’ chiru li yajel—b’antiox reheb’ lix chaab’il ch’ooleb’ laj santil paab’anel ut naab’aleb’ li qamiiw.
Yaal naq ke’wan numenaq 1,500 chi k’anjel xb’aanu li Iglees chirix li COVID-19 chiru li 18 po xnume’, a’ut li Iglees xtenq’an ajwi’ chiru 933 chi ninqi rahilal ut ch’a’ajkilal sa’ 108 chi tenamit.
A’b’anan li ajl ink’a’ naxye chixjunil li seraq’.
Nawaj xwotzb’al eerik’in kaahib’ li seraq’ re teek’e reetal lix sahil li k’a’ru yoo chi b’aanumank.Xtenq’ankil li tenamit Sudafrica rik’in li yajel COVIDLi xDieke, waqlaju chihab’ xyu’am aj Welhari, Sudafrica, kikana chi maak’a’ xna’ xyuwa’ junxil, ut kikana sa’ xb’een rilb’aleb’ oxib’ li riitz’in.
Jwal ch’a’aj chiru xtawb’al li tzakemq, a’b’an xmaak li COVID naq kixch’a’ajko’b’resi wi’chik chi us xtawb’al li tzakemq.
Chi kok’ aj xsa’ neke’xkuy xtz’okajikeb’, wan naq yal rik’in li neke’xsi li rech kab’al neke’xnumsi li kutan.Sa’ jun li saq’ehil kutan re agosto 2020, li xDieke kisach xch’ool naq ke’toch’ok sa’ li rokeb’aal li rochoch.
Kixte ut kirileb’ wiib’ li kristiaan li ink’a’ naxnaweb’ ru—jun reheb’ a’an ruuchil li Iglees re li oficiin re area sa’ Johannesburgo ut li jun chik a’an jun aj k’anjel re li molam re Desarrollo Social re Sudafrica.Wiib’eb’ li molam ke’xk’e rib’ sa’ aatin naq texk’am xtzakemqeb’ li junkab’al wankeb’ sa’ xiwxiw.
Li tuqtuukilal kinumta rik’in li xDieke naq kiril naab’al li hariin ut xkomon chik li tzakemq, loq’b’il rik’in li tumin re li ch’uut re xtenq’ankil as iitz’inb’ej re li Iglees.
Rik’in a’an naru te’wanq lix tzakemq chiru naab’al xamaan toj naq te’tenq’aaq xb’aan li awa’b’ej re li temanit.Lix seraq’ li xDieke a’an jun reheb’ li mil chi seraq’ chanchan a’in li wan sa’ chixjunil li ruchich’och’ chiru li yajel COVID b’antiox re lee chaab’il mayej.Xtenq’ankileb’ laj Afganistan aran RamsteinChiqajunilo toje’ xqil k’iila jalam-uuch sa’eb’ li esil: naab’aleb’ laj Afganistan yookeb’ chi xoke’k.
Naab’al xe’wulak sa’eb’ li tenamit jo’ Qatar, Estados Unidos, Alemania, ut España, rub’elaj naq te’xik toj b’ar yookeb’ chi xik.
Lix majelaleb’ a’an jwal aajel ru ut li Iglees kixtenq’aheb’ rik’in li tzakemq ut laj tenq’.
Sa’ li base aerea re Ramstein, aran Alemania, li Iglees kixjek’iheb’ li pañal, li tzakemq ut eb’ li xaab’.Eb’ li komon re li Komonil re Tenq’ank ke’xk’e reetal naq eb’ li ixq aj Afganistan yookeb’ chiroksinkil lix kamiiseb’ lix b’eelom re xtz’apb’aleb’ lix jolom xb’aan naq ke’maq’e chiru li k’aynaqeb’ chiroksinkil sa’ xjolomeb’ sa’ li aeropuerto re Kabul.
Xb’aan naq xnumta li amiiwil li ink’a’ naxpatz’ k’a’ru laa paab’al chi moko chan ru laa wanjik, eb’ li komon ixq re li teep Ramstein ke’xch’utub’ rib’ re xb’ojb’al li t’ikr neke’roksi li ixq aj Musulman.
Li Hermana Bethani Halls kixye, “Xqab’i resil naq eb’ li ixq aajeleb’ ru lix t’ikr re tijok, ut yooko chixb’ojb’aleb’ re naq te’ruhanq chi tijok chi maak’a’ ch’a’ajkilal.”5Tenq’ank chirix li hiik sa’ HaitiLi tinye anajwan naxk’ut chiqu naq moko aajel ta ru naq wanq qab’ihomal malaj cheekaqo re tooruuq chi wank jo’ junaq k’anjeleb’aal re xb’aanunkil li us.
Li xMarie “Djadjou” Jacques aj waqxaqlaju chihab’, a’an komon sa’ li teep re Cavaillon aran Haiti.
Naq li hiik kixsak’ lix tenamit sa’ agosto, li rochoch lix junkab’al a’an jun reheb’ li k’iila mil chi ochoch ke’xik chi ch’och’.
Jwal ch’a’aj xk’oxlankil naq junaq nakana chi maak’a’ rochoch.
Sa’ xna’aj xk’oxlankil naq maak’a’ chik li rochoch li xDjadjou kirisi rib’ chiru li rahilal.Associated PressKiril jun li cheekel ixq li yoo chixyalb’al xq’e ut ki’ok chixtenq’ankil.
Kixtenq’aheb’ jalan chirisinkil li tub’tuukil mul.
Us ta lub’lu xko’o xtenq’ankileb’ jun ch’uut chik li komon re li Iglees re xjek’inkil li tzakemq ut li k’a’aq re ru re saab’esink.
Lix seraq’ li xDjadjou a’an jun reheb’ li naab’al chi eetalil nim xwankil re tenq’ank li neke’xb’aanu li saaj naq neke’xk’e xch’ool chixtaaqenkil li kixb’aanu li Jesukristo.Tenq’ank chiru li b’uut’iha’ aran AlemaniaWiib’ oxib’ xamaan ma li hiik, jun ch’uut chik li ch’ajom yookeb’ ajwi’ chaq chi tenq’ank chixjunpak’al li Atlantico.
Li b’uut’iha’ kik’ulman aran Europa Occidental sa’ li po julio a’an jwal kaw wi’chik chiru naab’al chihab’ anajwan.Naq xch’ana li ha’, jun aj yakonel aran Ahrweiler, Alemania, xko’o re rilb’al lix na’aj ut kikana chi ra xch’ool.
Li chaab’il winq a’in, jo’ jun tz’aqal aj Catolico, kixk’e jun lix tij chi timil re naq li Dios tixtaqla anihaq chixtenq’ankil.
Sa’ li kutan jun chik, li awa’b’ej Dan Hammon, re li mision Alemania Frankfurt, kiwulak sa’ li b’e rochb’een jun ch’uut chi misioneer li wankeb’ xq’ani t’ikr re Manos que ayudan.
Li ha’ kiwulak oxib’ metro xchamal chiru li ramleb’ tz’ak, li kixkanab’ xpimal li sulul.
Eb’ laj tenq’ ke’risi li sulul, ke’risi li alfombra ut eb’ li panel re yeso, ut ke’xtus sa’ li b’e re te’xyamtesi chixjunil.
Laj yakonel kik’anjelak sa’ xyanqeb’ chi jwal sa sa’ xch’ool chiru naab’al hoor, xb’aan naq sachso xch’ool rik’in naq li Qaawa’ kixtaqlaheb’ jun ch’uuteb’ lix moos re xsumenkil lix tij—ut chiru 24 hoor!6“Jo’kan ut, nintz’aama naq a’an tooroksi”Naq ki’aatinak chirix li k’anjel naxb’aanu li Iglees re tenq’ank, li Elder Jeffrey R. Holland kixye: “Eb’ li tij sumenb’ileb’ … naab’al sut … li Dios naroksiheb’ li kristiaan choq’ re a’an.
Jo’kan ut, nintz’aama naq a’an tooroksi.
Nintz’aama naq laa’aqo taxaq xsumenkileb’ lix tij li kristiaan.”7Ex was wiitz’in, rik’in lee b’aanuhom, mayej, hoonal, ut rahom, laa’ex xsumenkil naab’aleb’ li tij.
Ut toj naab’al chik li ux taaraj.
Jo’ komon kub’sinb’il qaha’ re li Iglees, wanko rub’el jun sumwank re rilb’aleb’ chixjunil li tenq’aak te’raj.
Ink’a’ napatz’man naq tootenq’anq ka’ajwi’ rik’in li tumin malaj li xik toj chi najt;8 na’ajman b’an lix tenq’ li Santil Musiq’ej ut jun ch’oolej li tixye re li Qaawa’, “Wayi’in, chinaataqla laa’in.”9Jun chaab’il chihab’ choq’ re li Qaawa’Sa’ Lukas 4 nayeeman resil naq li Jesus kichal Nazaret, b’ar wi’ kik’iiresiik, ut kixaqli sa’ li ch’utleb’aal re ilok ru hu.
Kixb’aanu a’in naq tiklaak chaq re lix k’anjel sa’ li ruchich’och’, kixyaab’asi jun li raqal re lix hu laj Isaias:“Lix Musiq’ li Qaawa’ wan sa’ inb’een xb’aan naq xinxyul re xyeeb’al li chaab’il esilal reheb’ li neb’a’; xinxtaqla chaq chixpuktesinkil resil li kolb’a-ib’ reheb’ li wankeb’ sa’ tz’alam, chixyeeb’al resil reheb’ li mutz’ naq te’iloq wi’chik, chirach’ab’ankil li rahob’tesinb’ileb’,“Ut xpuktesinkil jun santil chihab’ sa’ xk’ab’a’ li Qaawa’.
…“… Li tz’iib’anb’il aatin a’in li toja’ xerab’i, xtz’aqlok ru anajwan”10Ninch’olob’ xyaalal naq li k’a’ru neke’xye li loq’laj hu yookeb’ ajwi’ chi k’ulmank sa’ qakutankil.
Ninch’olob’ xyaalal naq li Jesukristo kichal re xk’irtesinkileb’ li rahob’tesinb’ileb’ xch’ool.
Lix evangelio a’an re naq li mutz’ te’iloq wi’chik.
Lix Iglees tixwotz li ach’ab’ank reheb’ li preex, ut eb’ lix moos chiru chixjunil li ruchich’och’ neke’xyal xq’e re chirach’ab’ankileb’ li rahob’tesinb’ileb’.Nawaj xchoyb’al li waatin rik’in xk’eeb’al li patz’om li kixk’e li Jesus re li apostol aj Simon Pedro: “Ma nikinaara?”11 Lix ch’oolil li evangelio nak’utun rik’in chan ru naqasume li patz’om a’an choq’ qe laa’o ut sa’ “xch’olaninkileb’ lix kok’ karneer.”12 Rik’in roxloq’inkil ut xraab’al li Jesukristo, li Qaawa’, nekexinb’oq chejunjunqal chi tz’aqonk sa lix k’anjel, ut nintz’aama naq a’an tooroksi.
Sa’ lix loq’laj k’ab’a’ li Jesukristo, amen.
Naq saheb’ xch’ool re xk’ulb’al xyo’lajik jun k’uula’al, eb’ li na’b’ej yuwa’b’ej teneb’anb’il sa’ xb’eeneb’ xsik’b’al jun k’ab’a’ej re lix k’uula’al yo’laak re.
Maare li k’ab’a’ej k’eeb’il chaq eere sa’ lee yo’lajik a’an re junaq chaq lee xe’toonil chalen chaq chaq q’e kutan.
Malaj xk’ehe chaq junaq lee k’ab’a’ li jwal oksinb’il chaq sa’ li chihab’ malaj sa’ li teepal li xexyo’la wi’.Li profeet aj Helaman ut li rixaqil kexk’e k’ab’a’ej reheb’ lix xe’ xtooneb’ reheb’ li ralal li toj kok’eb’, aj Nefi ut aj Lehi.
Moqon laj Helaman kixye reheb’ li ralal:“Xinkʼe eere xkʼabʼaʼebʼ li xbʼeen qayuwaʼ … ut aʼin kinbʼaanu re naq joʼqʼe teekʼoxla lee kʼabʼaʼ teekʼoxlahebʼ aʼan; ut naq nekekʼoxlahebʼ aʼan, teekʼoxla lix kʼanjelebʼ; ut … naq nekekʼoxla lix kʼanjelebʼ taaruuq teenaw chan ru naq yeebʼil, ut tzʼiibʼanbʼil ajwiʼ, naq  chaabʼilebʼ chaq.“Joʼkan ut, ex walal, nawaj raj naq chebʼaanu li kʼaʼru chaabʼil.”1Lix k’ab’a’eb’ laj Nefi ut laj Lehi ke’xjultika reheb’ li chaab’il k’anjel ke’xb’aanu chaq lix xe’ xtoon, ut ke’xwaklesi xch’ooleb’ re xb’aanunkil ajwi’ li chaab’ilal.Ex komon ixq, maak’a’ naxye b’ar li qatenamit wanko wi’, malaj li qaatinob’aal, us ta wan waqxaqib’ chihab’ qe malaj numenaq jun cient, chiqajunilo naqawotz jun k’ab’a’ej li naxjultika ajwi’ qe li k’a’aq re ru a’an.“Jo’k’ihalex li ak kub’enaq eeha’ re li Kristo, xetiqib’ eerib’ rik’in li Kristo … xb’aan naq chiqajunilo laa’o junajo aj chik rik’in li Kristo Jesus.”2Jo’ komon sa’ Lix Iglees li Jesukristo rehebʼ laj Santil Paabʼanel saʼ Rosoʼjikebʼ li Kutan, “xb’een wa xqayaab’asi li rajom qach’ool chixkʼulbʼal saʼ qabʼeen lix kʼabʼaʼ li Jesukristo, rik’in li k’ojob’anb’il k’anjel re li kub’iha’.”3 Chiru li sumwank a’in, xqaye qaatin naq junelik taqajultika, ut taqapaab’eb’ lix taqlahom, ut took’anjelaq chiruheb’ li qas qiitz’in.
Li rajom qach’ool chixk’uulankil li sumwank a’an na’ak’ob’resiik ru rajlal hilob’aal kutan naq noko’oken sa’ li loq’laj wa’ak ut nasaho’ wi’chik qach’ool sa’ li osob’tesink re “b’eek chiru li ak’ yu’am.”4Li k’ab’a’ej kik’ehe’ chaq qe naq kooyo’la chaq na’aatinak chiqix ut naxye naq okenaqo sa’ jun junkab’al sa’ li ruchich’och’ a’in.
A’b’anan naq “kooyo’la wi’chik” chiru li kub’iha’, kiteeman li qak’a’uxl chirix xnawb’al aniho tz’aqal.
“Saʼ xkʼabʼaʼ li sumwank li kekʼuubʼ, laaʼex ralal xkʼajol li Kristo, … xbʼaan naq, … xexrala saʼ musiqʼejil; xbʼaan naq nekeye naq jalbʼil lee chʼool xbʼaan xpaabʼankil lix kʼabʼaʼ; joʼkan naq  yoʼlajenaqex rikʼin aʼan.”5Jo’kan b’i’, wan qak’ab’a’ ut okenaqo xb’aan li sumwank, jo’kan naq b’oqb’ilo sa’ xk’ab’a’ li Jesuskristo.
Ut “maajun chik k’ab’a’ej taak’eemanq, chi moko junaq chik b’e malaj chan chik ru taaruuq taachalq wi’ li kolb’a-ib’ reheb’ li ralal xk’ajoleb’ li winq, ka’ajwi’ rik’in ut xb’aan lix k’ab’a’ li Kristo.”6Ak yeebʼil chaq chi junxilaj resil lix k’ab’a’ li Jesus naq majiʼ nayoʼla.
Re li rey aj Benjamin, jun li anjel kixye li profeetil aatin a’in, “Ut  Jesukristo taakʼabʼaʼiiq wiʼ, li  Ralal li Dios, … ut lix  naʼ xMaria taakʼabʼaʼiiq wiʼ.”7 Lix k’anjel re “rahok li natojok ix”8 kik’ehe’ ajwi’ chi nawe’k reheb’ li ralal xk’ajol li Dios junelik naq wan li evangelio sa’ xb’een li ruchich’och’, chalen chaq xkutan laj Adan ut li xEva toj sa’ li kutan anajwan, re naq teʼruuq chixnawbʼal “bʼar taaruuq teʼiloq re  teʼisiiq lix maakebʼ.”9Sa’ li chihab’ xnume’, li Awa’b’ej Russell M. Nelson sa’ “jun profeetil tz’aam” kixb’oqeb’ li ixq sa’ li Iglees, re naq “te’xkawresi li kutankil li toj chalel re, rik’in xch’utub’ankil Israel anajwan.” Kooxb’oq chirilb’al ru lix Hu laj Mormon ut kixwaklesi qach’ool “chireetalinkil li junjunq raqal li na’aatinak chirix li Kolonel.” Kixpatz’ qe naq “taqak’e qach’ool chi aatinak chirix li Kristo, chi saho’k qach’ool rik’in li Kristo, ut chixjultikankil li Kristo chiruheb’ li qajunkab’al ut li qamiiw.” Maare ak xeyoob’ xk’eeb’al reetal li ru lix yeechi’ihom naq “laa’ex ut eb’ a’an texjilosiiq chi nach’ rik’in li Kolonel.
… Toja’ ut naq te’chalq li jalaak, jo’eb’ ajwi’ li sachb’a-ch’oolej.”10Li qayeechi’ihom naq taqajultika junelik li Kolonel naxk’e qakawilal re xkolb’al rix li yaal ut li tiikilal—maare naq wanqo sa’ xyi junaq nimla ch’uut malaj sa’ junaq qana’aj sa’ junesal, b’ar wi’ ka’ajwi’ li Dios naxnaw ru li qab’aanuhom.
Naq naqajultika a’an ut lix k’ab’a’ li k’eeb’il sa’ qab’een, maak’a’ rokik li juntaq’eetank-ib’ li nakub’sink qe ut li pech’ok-ib’ sa’ josq’il.
Naq naqak’e li qilob’aal chiru li Kolonel, naqil qib’ jo’ aniho tz’aqal—jun xraarookil rab’in li Dios.Li jultikank sa’ sumwank nak’anjelak re xtz’apb’al lix xk’auxl li ruchich’och’, xjalb’al ru li kub’enaqil ch’oolej rik’in kawil ch’oolej, ut xk’eeb’al oyb’enihom sa’ lix hoonal li yale’k-ix.Ut naq tootichk’oq ut toot’ane’q sa’ li qak’iijik sa’ xb’ehil li sumwank, ka’ajwi’ tento taqajultika lix k’ab’a’ ut lix q’unil rahom choq’ qe.
“Xbʼaan naq aʼan wan rikʼin chixjunil li  wankilal, chixjunil li chaabʼil naʼlebʼ, ut chixjunil li naʼlebʼank; aʼan naxtaw xyaalal chixjunil li kʼaʼaq re ru, ut aʼan jun Dios  aj uxtaan, … toj saʼ li kolbʼa-ibʼ, choqʼ rehebʼ li teʼxjal xkʼaʼuxl ut teʼpaabʼanq re lix kʼabʼaʼ.”11 Relik chi yaal, maak’a’ chik junaq ch’ina-usil yaab’asiik jo’ xyaab’asinkil xk’ab’a’ li Jesus re chixjunileb’ li yotʼbʼileb’ xchʼool ut tuulan xmusiqʼeb’, li neke’xk’e xch’ool “chixb’aanunkil li chaab’il wi’chik ut chi wank chi chaab’il wi’chik.”12Li Awa’b’ej Nelson kixk’ut: “Ak xnume’ xq’ehil naq jun aj taaqenel re li Jesukristo lumlu ut aj hilaal.
Lee paab’aal maawa’ ka’ajwi’ xik sa’ li iglees rajlal domingo.
A’an b’an xk’utb’al eerib’ jo’ jun tz’aqal tzolom chalen chaq li domingo eq’la toj sa’ li sabado q’ojyin.
… Maak’a’ junaq na’leb’ re wank choq’ xtzolom li Qaawa’ Jesukristo yiitoq ajwi’ re li hoonal.”13Li rajom qach’ool chixk’ulb’al sa’ qab’een xk’ab’a’ li Kristo maawa’ ka’ajwi’ xwotzb’al aatin.
Maawa’ jun okenk sa’ aatin maak’a’ xwankil malaj junaq b’alaq’ik komonil.
Maawa’ jun k’atok uutz’u’uj malaj junaq eetalil wan chi ru li qaq’.
Maawa’ jun eetalil li naqachirib’ malaj naqat’uyub’ sa’ li qochoch.
Lix k’ab’a’ a’an jun k’ab’a’ej li “naqtiqib’ wi’ qib’,”14 li tz’iib’anb’il chiru li qaam ut “kʼutkʼu xjalam-uuch saʼ li qilobʼaal.”15Lix mayej li Kolonel re xtojb’al rix qamaak tento taajultikamanq junelik, sa’ li naqak’oxla, sa’ li naqab’aanu, ut sa’ lix k’amb’al qib’ rik’ineb’ li qas qiitz’in.
A’an ink’a’ yal naxjultika li qak’ab’a’, nokoxjultika b’an laa’o junelik.
Li Kolonel kixye:“Xb’aan naq jun li ixq ma naru tab’i’ nasach sa’ xch’ool lix ka’ch’in natu’uk, toj reetal naq ink’a’ tixtoq’ob’a ru li ralom lix k’uub’ xsa’?
Relik chi yaal, maare eb’ a’an te’sachq ajwi’ sa’ xch’ool, a’b’anan laa’in ink’a’ tatsachq sa’ inch’ool, at xjunkab’al laj Israel“K’e reetal, katintz’iib’a chiru lix sa’ li wuq’.”16Li Awa’b’ej George Albert Smith kixk’ut, “Cheroxloq’ihaq lee k’ab’a’, xb’aan naq sa’ jun kutan osob’tesinb’ilaqex ut teneb’anb’ilaq sa’ eeb’en naq xyeeb’al resil … re lee Yuwa’ sa’ choxa … li k’a’ru xeb’aanu rik’ineb’ li k’ab’a’ej a’an.”17Jo’eb’ li k’ab’a’ej sik’b’ileb’ ru re laj Nefi ut laj Lehi, ma naru raj xyeeb’al ut xtz’iib’ankil chiqix naq laa’o tz’aqal xtzolom li Qaawa’ Jesukristo?
Ma naqoxloq’i xk’ab’a’ li Jesukristo li xqak’ul sa’ qab’een qajunes qib’?
Ma tz’aqalo “aj k’anjel ut aj yehol nawom”18 chirix lix chaab’ilal xch’ool aj rahonel ut lix wankilal aj tojol-ix?Toje’ chaq, yookin chirab’inkil chi chapb’il lix Hu laj Mormon.
Sa’ xraqik li xkab’ ch’ol re 2 Nefi, kiwab’i aj Nefi chixyeeb’al k’a’ruhaq maajun wa wilom chaq ru chi jo’kan.
Chiru chixjunil lix tz’iib’anb’il esil, a’an naxk’ut ut naxch’olob’ xyaalal “laj Tojol-ix,” “lix Santil Dios laj Israel, “lix Karneer li Dios,” ut li “Mesias.” A’b’an sa’ xraqb’al li raatin, kiiwab’i xyeeb’al li aatin a’in: “Ninnima inloqʼal rikʼin li kʼaʼru saqen ru; ninnima inloqʼal rikʼin li yaal; ninnima inloqʼal rikʼin lin Jesus, xbʼaan naq aʼan xtoj rix li waam chiru li xbʼalbʼa.”19 Naq kiwab’i li aatin a’in, li waam kinujak chi sahilal ut naab’al sut naq kiwab’i wi’ chaq chik.
Kink’e reetal ut kiweek’a li raqal a’an jo’ naq ninnaw ru lin k’ab’a’ ut ninsume naq yaab’asinb’il.Li Qaawa’ kixye, “Relik chi yaal, osobʼtesinbʼil li tenamit aʼin li wankebʼ xchʼool chixkʼambʼal inkʼabʼaʼ; xbʼaan naq rikʼin lin kʼabʼaʼ naq teʼbʼoqeʼq, ut wehebʼ.”20Jo’ komon sa’ Lix Iglees li Jesukristo rehebʼ laj Santil Paabʼanel saʼ Rosoʼjikebʼ li Kutan, “chiqak’ul sa’ qab’een chi sa sa’ qach’ool lix k’ab’a’ li Kristo”21 rik’in roxloq’inkil lix k’ab’a’ rik’in rahok, paab’aal, ut chaab’il b’aanuhom.
Ninch’olob’ xyaalal naq a’an “li Karneer li Dios, relik chi yaal, li Ralal li Junelik Yuwa’b’ej.”22 Sa’ xk’ab’a’ li Jesukristo, lix santil alal, amen.
Naq kib’eek li Jesus sa’ jun b’e nach’ rik’in Kafarnaum1 chi sutinb’il xb’aan jun tuub’ chi tenamit, jun ixq li wan xnimla yajel chalen chaq kab’laju chihab’ kixye’ li ruq’ ut kixch’e’ li raq’ li Jesus.
Chi junpaat kik’ira.2Tz’iib’anb’il sa’eb’ li loq’laj hu naq li Jesus kixk’e reetal “naq jun wankilal x’el rik’in,”3 naq “kixsutq’isi rib’ sa’ xyanqeb’ li tenamit,”4 ut naq “yoo chi ilok … re rilb’al ani tana’ xb’aanunk re a’an.”5 “Kiril li ixq naq kinawmank li xb’aanu,”6 ut “kixk’ut rib’ chi roq ut kixye chixjunil lix yaalalil re.”7Li Jesus kixye re, “At inrab’in, laa paab’aal xkolok aawe.
Ayu sa’ tuqtuukil usilal.”8Li Jesukristo kixkol li ixq.
Kik’irtesiik sa’ tib’elej, a’ut naq li Jesus kixsutq’isi rib’ re rilb’al, li ixq kixch’olob’ xpaab’aal chirix a’an, ut li Jesus kixk’irtesi lix ch’ool.9 A’an ki’aatinak rik’in li ixq rik’in rahok, kixye re naq k’ulub’anb’il xb’aan, ut kirosob’tesi rik’in li tuqtuukilal naxk’e a’an.10Ex inkomon winq, jo’ aj k’amol re li santil tijonelil, wanko chi tz’aqonk sa’ li k’anjel re li kolb’a-ib’.
Chiru li chihab’ xnume’, li Qaawa’ kixk’e lix jolominkil li k’anjel a’in tz’aqal sa’ xb’eeneb’ xtel li xb’eenil sa’ Israel.11 K’eeb’il qe jun xmusiq’anb’il taqlahom li Qaawa’—qochb’eeneb’ li qakomon ixq, laa’o tento taqileb’ li komon sa’ jun k’anjel li nim wi’chik xsantilal, tento taqaseeb’ob’resi lix ch’utub’ankil Israel sa’ xka’pak’alil li tz’apleb’ t’ikr, tento taqaxaqab’ li qochoch jo’ santil na’ajej re paab’ank ut xtzolb’al li evangelio, ut tento taqakawresi li ruchich’och’ choq’ re li xkab’ xk’ulunik li Jesukristo.12Jo’ sa’ chixjunil, li Kolonel naxk’ut li b’e chiqu: tento too’iloq wan wi’ li Jesukristo ut took’anjelaq chiru a’an, jo’ chanru naq a’an ki’ilok wan wi’ lix Yuwa’ ut kik’anjelak chiru.13 Chi jo’ka’in kixye li Jesus re li profeet aj Jose:“Chexʼiloq wankin wiʼ saʼ li junjunq eekʼoxlahom; miwiibʼan eechʼool, mexxuwak.“Kʼehomaq reetal li kʼobʼolal kikʼobʼeʼ wiʼ xkʼatq insaʼ, ut joʼkan ajwiʼ li reetalil li klawx saʼ li wuqʼ ut saʼ li woq; tiikaqex chi paabʼank, chepaabʼ lin taqlahom, ut laaʼex teereechani li awaʼbʼejihom re choxa.”14Rub’elaj lix k’ojlajik li ruchich’och’, li Jesus kixye re lix Yuwa’ naq tixb’aanu li rajom lix Yuwa’ ut taawanq choq’ aj Kolol qe ut aj Tojol qix.
Naq lix Yuwa’ kixpatz’, “Ani tintaqla ?”15 Li Jesus kichaq’ok ut kixye:“Wahi’in, taqlahin laa’in.”16“Chi’uxq laa wajom, ut aawehaq taxaq li loq’alil chi junelik.”17Chiru chixjunil xyu’am, li Jesus kixb’aanu li xyeechi’ihom chaq.
Rik’in tuulanil, q’unal ch’oolej, ut rahok, a’an kixk’ut lix tzol’leb’ lix Yuwa’ ut kixb’aanu lix k’anjel lix Yuwa’ rik’in lix wankil lix Yuwa’ ut li wankilal k’eeb’il re xb’aan.18Li Jesus kixq’axtesi lix ch’ool chiru lix Yuwa’.
Aʼan kixye:“Ninra li Yuwa’b’ej.”19“Junelik ninbʼaanu li nawulak chiru.”20“Xinkub’e chaq … moko re ta xb’aanunkil li wajom laa’in, re b’an xb’aanunkil li rajom [li Yuwa’b’ej] li kixtaqlank chaq we.”21Sa’ lix rahilal aran Getsemani kitijok ut kixye, “A’b’an ink’a’ chi’uxmanq li nawaj laa’in, a’b’an laa wajom laa’at.”22Naq li Qaawa’ naxb’oqeb’ li xb’eenil sa’ Israel “chi ilok wankin wiʼ saʼ li junjunq eekʼoxlahom,” ut “chixk’eeb’al reetal li k’ob’olal” kik’ob’e’ wi’ lix junqxalil li waklijenaq chi yo’yo, a’an jun b’oqok re te’risi rib’ rik’in li maak ut rik’in li ruchich’och’, ut re te’xsutq’isi rib’ rik’in li Qaawa’ ut te’xra ut te’ab’inq chiru.
A’an jun b’oqok re te’xk’ut lix tzol’leb’ ut te’xb’aanu lix k’anjel jo’ naraj a’an.
Chi jo’kan, a’an jun b’oqok re xkanab’ankil qib’ chi tz’aqal chiru, re xq’axtesinkil li qajom ut li qach’ool chiru, ut rik’in lix wankilal aj tojol-ix, re wulak jo’ chanru a’an.23Ex inkomon winq, wi too’iloq wan wi’ li Jesukristo, a’an toorosob’tesi chi wank jo’ xb’eenil re a’an sa’ Israel—chi tuulan qach’ool, chi kanab’anb’ilo chi anchal qach’ool chiru, ut chi nujenaqo rik’in lix rahom.24 Ut taqak’am li sahil ch’oolejil ut eb’ li osob’tesink re lix evangelio ut lix Iglees rik’ineb’ li qajunkab’al ut li qas qiitz’in sa’ xka’pak’alil li tz’apleb’ t’ikr.Li Awa’b’ej Russell M. Nelson xk’e qab’oqb’al chi ilok wan wi’ li Jesukristo chi jo’ka’in: “Maawa’ li nak’ulman sa’ junpaat malaj xjunes rib’ re ok jo’ tzolom nim xwankil.
Li qilob’aal tento taawanq chi junajinb’il rik’in li Kolonel ut lix evangelio.
Q’axal ch’a’aj sa’ k’a’uxlej xyalb’al qaq’e chi ilok rik’in li Kolonel sa’ chixjunileb’ li qak’a’uxl.
A’b’an naq taqab’aanu, taa’eeleliq li qaxiw ut li nawiib’an wi’ qach’ool.”25Nawulak chiwu li aatin “junajinb’il.” Naraj naxye letzb’il chi kaw, k’ulb’il ut chapb’il chi junajwa.26 Naqajunaji li qak’a’uxl rik’in li Jesukristo ut lix evangelio rik’in xyu’aminkileb’ li qasumwank.Naq naqayu’amiheb’ li qasumwank, nokoohe’reek’asi sa’ chixjunil li naqaye ut chixjunil li naqab’aanu.
Li qayu’am sa’ li sumwank27 wan chi nujenaq rik’in kok’ b’aanuhom re paab’aal li nokohe’xjayali rik’in li Kristo: tijok chi anchal qach’ool sa’ lix k’ab’a’ a’an, xtzekankil xsahil li raatin a’an, xsutq’isinkil qib’ rik’in a’an re xjalb’al qak’a’uxl chirix li qamaak, ab’ink chiruheb’ lixtaqlahom a’an, xk’ulb’al li loq’laj wa’ak ut roxloq’inkil lix hilob’aal kutan a’an, loq’onink sa’ lix santil ochoch a’an chi kok’ aj xsa’ jo’ naru chiqu, ut xk’anjelankil lix santil tijonelil a’an re k’anjelak chiruheb’ li ralal xk’ajol li Dios.Eb’ li b’aanuhom a’in re xpaab’ankileb’ li qasumwank neke’xte li qach’ool ut li qak’a’uxl chiru li wankilal aj tojol-ix re li Kolonel ut li wankilal aj saqob’resinel re li Santil Musiq’ej.
Chi junjunqil li raqal, li Kolonel naxjal tz’aqal aniho laa’o, nach’amo’ lix jalajik qach’ool chirix a’an, ut neke’ok chi k’anjelak li qasumwank sa’ li qaam.28Eb’ li qayeechi’ihom chiru li qaChoxahil Yuwa’ neke’kawuk, neke’ok jo’ tz’aqal li rajom qach’ool.
Li qaChoxahil Yuwa’ naxyeechi’i naq tooxnujob’resi rik’in b’antioxink ut rik’in sahil ch’oolejil.29 Ink’a’ chik naqileb’ li qasumwank jo’ chaq’rab’ tento xpaab’ankil, naqileb’ b’an jo’ raarookil na’leb’ li nokohe’xmusiq’a ut neke’xk’am qab’e ut neke’xjunaji li qak’a’uxl rik’in li Jesukristo.30Eb’ li b’aanuhom a’in re loq’onink naru neke’xb’aanu chixjunil, eb’ li saaj jo’eb’ ajwi’ li tiix.
Ex saaj winq li nekexk’amok re li Tijonelil re Aaron, chixjunil li inyehom sa’ li ewu a’in wan ajwi’ choq’ eere laa’ex.
Ninb’antioxi re li Dios eeb’aan laa’ex.
Laa’ex neketenq’aheb’ k’iila millon chi aj Santil Paab’anel sa’ Roso’jikeb’ li Kutan chixk’ulb’aleb’ loq’laj k’ojob’anb’il k’anjel rajlal xamaan.
Naq nekekawresi, nekerosob’tesi, malaj nekejek’i li loq’laj wa’ak; naq nekex’ilok komon, naq nekexkub’sin ha’ sa’ li santil ochoch; naq nekek’e xb’oqb’al lee ramiiw chi wulak sa’ junaq k’anjel; malaj naq nekekol jun komon sa’ lee molam, yookex chixb’aanunkil li k’anjel re li kolb’a-ib’.
Laa’ex ajwi’ naru tex’iloq wan wi’ li Jesukristo ut teeyu’ami lee sumwank wulaj wulaj.
Ninyeechi’i eere naq wi nekeb’aanu a’an, texwanq jo’ chaab’il moos chiru li Dios anajwan ut, sa’ junaq kutan, jo’ xb’eenil ninqeb’ xmetz’ew sa’ Israel.Ex komon winq, ninnaw naq maare nekek’oxla naq ch’a’aj a’in.
A’b’anan, chijultiko’q eere li raatin li Kolonel: “Moko injunes ta, xb’aan naq wank wik’in li Yuwa’b’ej.”31 Yaal ajwiʼ aʼan choqʼ qe laaʼo.
Moko qajunes ta wanko.
Li Qaawa’ Jesukristo ut li qaChoxahil Yuwa’ nokohe’xra, ut wankeb’ qik’in.32 Rik’in naq li Jesus ki’ilok wan wi’ lix Yuwa’ ut kixb’aanu li xnimal ru mayej re xtojb’al rix li maak, laa’o naru too’iloq wan wi’ li Jesukristo chi k’ojk’o qach’ool naq a’an tooxtenq’a.Maajun qe tz’aqal re ru.
Wan naq nokot’ilk.
Nokojalb’ehiik malaj naka’ch’ino’ qach’ool.
Nokotichk’ok.
A’b’an, wi noko’ilok wan wi’ li Jesukristo, chi jalb’il qak’a’uxl, a’an tooxwaklesi, tixsaqob’resi qu chiru li qamaak, tixkuy qamaak, ut tixk’irtesi li qaam.
A’an aj kuyunel ut chaab’il xch’ool; maak’a’ roso’jik ut maajo’q’e nalaj lix rahom aj tojol-ix.33 A’an tooxtenq’a chixyu’aminkileb’ li qasumwank ut chixnimob’resinkil li qab’oqb’al jo’ xb’eenil sa’ Israel.Ut li Yuwa’b’ej toorosob’tesi rik’in chixjunil li aajb’il ru re xtz’aqob’resinkil ru li rajom a’an—“li k’a’aq re ru … saʼ choxa joʼ ajwiʼ saʼ li ruchichʼochʼ, li yuʼam ut li saqen, li Musiqʼej ut li wankilal, chi taqlanbʼil chaq xbʼaan li rajom xchʼool li Yuwaʼbʼej rikʼin ruqʼ li Jesukristo, li Ralal.”34Naq na’ok li choxahil saqen ut li wankilal sa’ li qayu’am, te’ok chi k’anjelak oxib’eb’ li sachb’a-ch’oolej:Xb’een, nokoru chi ilok!
Rik’in li k’utb’esinb’il na’leb’ noko’ok chi ilok jo’ chanru naq li Kolonel kiril li ixq: ink’a’ li wan chirix, li wan b’an sa’ xch’ool.35 Naq noko’ilok jo’ ki’ilok li Jesus, a’an nokorosob’tesi chixraab’aleb’ li ani nokok’anjelak chiru rik’in lix rahom a’an.
Chi tenq’anb’il xb’aan, eb’ li nokok’anjelak chiru te’ril li Kolonel ut te’reek’a lix rahom.36Xkab’, wan qik’in lix wankil li tijonelil!
K’eeb’il qe li liceens ut li wankilal re took’anjelaq sa’ xk’ab’a’ li Jesukristo re “rosob’tesinkil, xkamb’al xb’e, xkolb’al, xkawob’resinkil, ut xk’irtesinkileb’ jalan” ut xk’eeb’al chi uxmank li sachb’a-ch’oolej sa’ xyu’ameb’ li raab’ileb’ qab’aan ut xkolb’al rix li qasumlajik ut li qajunkab’al.37Rox, li Jesukristo nokorochb’eeni!
B’ar nokoxik laa’o, aran ajwi’ naxik a’an.
Naq nokok’utuk, a’an ajwi’ nak’utuk.
Naq nokok’ojob’an ch’oolej, a’an ajwi’ nak’ojob’an ch’oolej.
Naq noko’osob’tesin, a’an ajwi’ na’osob’tesin.38Ex komon winq, ma maakʼaʼ tabʼiʼ rajbʼal naq taasahoʼq qachʼool?
Wan ut!
Wan qik’in lix santil tijonelil li Dios.
Wi noko’ilok wan wi’ li Jesukristo, naqayu’amiheb’ li qasumwank, ut naqajunaji li qak’a’uxl rik’in li Kristo, laa’o too’ok chi k’anjelak sa’ komonil rik’ineb’ li qakomon ixq ut taqileb’ li komon sa’ jun k’anjel li nim wi’chik xsantilal, taqach’utub’ Israel sa’ xka’pak’alil li tz’apleb’ t’ikr, taqakawob’resi ut taqatz’ap sa’ junajil li qajunkab’al, ut taqakawresi li ruchich’och’ choq’ re li xkab’ xk’ulunik li Qaawa’ Jesukristo.
Taa’uxmanq a’an.
Jo’kan ninch’olob’ xyaalal.Ninchoy li waatin rik’in li tz’aam a’in sa’ inch’ool, naq chiqajunilo, li junjunq qe, too’iloq wan wi’ li Jesukristo sa’ li junjunq qak’oxlahom.
Miwiib’an lee ch’ool.
Mexxiwak.
Sa’ xk’ab’a’ li Jesukristo, amen.
Ex inraarookil komon ixq, k’a’jo’ xsahil wank eerik’in!
Yooko chirilb’al xk’ihal li k’utb’esinb’il na’leb’ li naxnujob’resi li qaam ut naxk’e xsahil qach’ool.Re xtikib’ankil, nawaj teenaweb’ ru junjunqeb’ li wamiiw; a’aneb’ saaj ixq jalan jalanq xseeb’aleb’, xna’leb’eb’, ut xwanjikeb’ xjuneseb’ ut sa’ xjunkab’aleb’.
Li junjunqeb’ re a’an, jo’ chejunilex laa’ex, neke’xtoch’ li waam.Xb’een, nawomaq ru xBella.
A’an xaqxo chi kaw xb’aan naq a’an li junaj chi saaj ixq sa’ lix uq’ej aran Islandia.Nawomaq ru xJosefina, aj Africa, li kixteneb’ wi’chik sa’ xb’een xtzolb’al lix Hu laj Mormon rajlal kutan.
Yoo chixtawb’al li wankilal ut eb’ li osob’tesihom neke’chal xb’aan xb’aanunkil a’an.Ut sa’ xraqik, nawomaq ru li wamiiw xAshtyn, jun saaj ixq k’a’jo’ xchaab’ilal li kikam chirix xyalb’al xq’e chiru waqib’ chihab’ rik’in li cancer.
Lix kawil nawom xch’ool chirix lix tojb’al rix li maak kixb’aanu li Jesukristo toj na’eek’an sa’ li waam.Chejunilex laa’ex saaj ixq k’a’jo’ eechaab’ilal.
Maak’a’ junaq chik jo’ laa’ex, chejunjunqal wankeb’ lee maatan ut eb’ lee numsihom, us ta maare juntaq’eeteb’ sa’ x’aajelileb’ ru ut xjunelikileb’.Laa’ex tz’aqal musiq’ejil xrab’in li Choxahil Na’b’ej Yuwa’b’ej, ut maak’a’ naru na’isin eere chiru lix rahomeb’ chi moko chiru lix rahom lee Kolonel.1 Naq nekenach’ob’resi eerib’ rik’in a’an, us ta jwal kok’ li yokb’ nekek’e chi uub’ej, teek’e reetal li tuqtuukilal nakana sa’ lee ch’ool jo’ xtiikil tzolom li qaKolonel Jesukristo.Li Awa’b’ej Russell M. Nelson, li qaraarookil profeet, xpatz’ we naq tinwotz junjunq reheb’ li musiq’anb’il jalok li texxtenq’a “chixnimob’resinkil li santil chaab’ilal wan eere chejunqalex”2 ut re xnimob’resinkil li tiikilal naru teek’e chi uxmank.
Sa’ li q’ojyin a’in tin’aatinaq chirix kaahib’ li na’leb’ li te’jalaaq.Li ch’ol aatin choq’ reheb’ li Saaj IxqXb’een, lix yaalalil chixjunil li naqab’aanu sa’ li ch’uut reheb’ li Saaj Ixq a’an li qajom naq teetaw eepaab’aal chirix li Qaawa’ Jesukristo li ink’a’ naru reek’asinkil3 ut re naq teetaw tz’aqal eenawom chirix lee choxahilal jo’ xrab’in li Dios.Sa’ li q’ojyin a’in, nawaj xyaab’asinkil li ak’ ch’ol aatin choq’ reheb’ li Saaj Ixq.
Nintz’aama naq teereek’a li Santil Musiq’ej chixch’olob’ankil xyaalal li yaal wankeb’ sa’ li aatin a’in naq yooqin chixyaab’asinkil:Laa’in jun raarookil xrab’in li choxahil na’b’ej yuwa’b’ej,4 ut wan inchoxahilal ut lin junelikil eechanihom.5Jo’ xtzolom li Jesukristo,6 ninyal inq’e chi wulak jo’ a’an.7 Ninsik’ ut nink’anjela li k’utb’esinb’il na’leb’ nak’eeman we8 ut nink’anjelak chiruheb’ li was wiitz’in sa’ lix santil k’ab’a’ a’an.9Tinxaqliiq joʼ aj yehol nawom chirix li Dios saʼ chixjunil hoonal, ut saʼ chixjunil li kʼaʼaq re ru, ut saʼ chixjunil li naʼajej.10Naq yooqin chixyalb’al inq’e re naq k’ulub’ejaqin choq’ re li taqenaqil loq’al,11 nink’e xloq’al li maatan re li jalb’a-k’a’uxlej12 ut ninyal chaab’ilo’k rajal kutan.13 Rik’in paab’aal,14 tinkawob’resi li wochoch ut lin junkab’al,15 tinb’aanuheb’ ut tinpaab’eb’ li loq’laj sumwank,16 ut tink’uleb’ li k’ojob’anb’il k’anjel17 ut eb’ li rosob’tesihom li santil ochoch.18K’ehomaq reetal naq xjalman li aatin “laa’o” rik’in “laa’in.” Eb’ li yaal a’in neke’k’anjelak choq’ eere sa’ junjunqal.
Laa’at jun raarookil xrab’in li Choxahil Na’b’ej Yuwa’b’ej.
Laa’at jun tzolom sa’ sumwank rik’in li qaKolonel Jesukristo.
Nakatinb’oq chixtzolb’al ut chi k’oxlak chirixeb’ li aatin a’in.
Ninnaw naq wi taab’aanu, taak’ul jun xnawom aach’ool chirix lix yaalalil.
Xtawb’aleb’ ru li yaal a’an tixjal laa na’leb’ chirix chan ru xnumsinkileb’ li ch’a’ajkilal.
Xnawb’al anihat laa’at ut k’a’ut naq wankat arin tatxtenq’a chixjayalinkil laa wajom rik’in li rajom li Kolonel.Taawanq aatuqtuukilal ut aab’eresinkil naq yooqat chixtaaqenkil li Jesukristo.Eb’ li tzoleb’aal reheb’ li Saaj IxqLi xkab’ na’leb’ b’ar wi’ taawanq jalok wan rilom rik’ineb’ li tzoleb’aal reheb’ li Saaj Ixq.
Li Elder Neal A. Maxwell kixye: “Chi kok’ aj xsa’, li k’a’ru tz’aqal neke’raj ru li kristiaan a’an xkolb’aleb’ rib’ chiruheb’ li kaq-sut-iq’ re li yu’am sa’ li santil muheb’aal re komonil.”19 Eb’ li qatzoleb’aal tento naq a’anaqeb’ santil muheb’aal li te’koloq chiruheb’ li kaq-sut-iq’, kawil na’ajej re rahok ut re wank sa’ komonil.
Re xk’ojob’ankil xnimal junajil, xkawob’resinkileb’ li amiiwil, ut xnimob’resinkil li eek’ahom re wank sa’ komonil sa’ xyanqeb’ li Saaj Ixq, yooko chixb’aanunkileb’ junjunq jalok sa’ xtusulal ruheb’ li tzoleb’aal.Chiru numenaq jun cient chihab’, eb’ li saaj ixq neke’xjach rib’ sa’ oxib’ tzoleb’aal.
Chalen anajwan, neke’qab’oq laj jolominel reheb’ li Saaj Ixq ut eb’ li obiisp chixk’oxlankil rik’in tijok li k’a’ru aajel ru choq’ re li junjunq chi saaj ixq ut xk’uub’ankileb’ ru a’ yaal chan ru wan li teep.
A’ineb’ reetalil chan ru naru neke’b’aanuman.Wi moko k’iheb’ ta li saaj ixq, naru neke’ch’utla li sa’ jun ajwi’ li tzoleb’aal reheb’ li Saaj Ixq.Maare k’iheb’ li saaj ixq aj kab’laju chihab’ ut b’ab’ayeb’ ajwi’ li saaj ixq ak ninqeb’ chik.
Naru nekesik’ ru xk’uub’ankil wiib’ li tzoleb’aal: Saaj Ixq aj kab’laju chihab’ ut Saaj Ixq aj oxlaju toj waqxaqlaju chihab’.Malaj ut, wi nim lee teep rik’in roxk’aal chi saaj ixq neke’wulak, naru nekek’uub’eb’ waqib’ li tzoleb’aal, junjunq a’ yaal xchihab’eb’, k’uub’anb’ileb’ chi chihab’.A’ yaal chan ru k’uub’anb’ileb’ lee tzoleb’aal, laa’ex, ex saaj ixq, tz’aqal aajel eeru re xwaklesinkil li junajil.
Chexwanq jo’ saqen choq’ reheb’ li wankeb’ chesutam.
Chexwanq laa’ex jo’ aj k’ehol re li rahok ut li chaab’ilal li nekeroyb’eni xk’ulb’al rik’ineb’ jalan chik kristiaan.
Rik’in junaq eetij sa’ lee raam, ye’omaq lee ruq’ reheb’ lee ras eeriitz’in ut wanqex jo’ xmetz’ew li k’a’ru us.
Naq teeb’aanu, lee yu’am nujenaqaq rik’in chaab’ilal.
K’a’jo’ xchaab’ilal li teereek’a choq’ reheb’ lee ras eeriitz’in ut teetikib’ ajwi’ rilb’al li chaab’ilal rik’ineb’ a’an.Xk’ab’a’eb’ li tzoleb’aal reheb’ li Saaj IxqRox, sa’ xk’ab’a’ li jalok sa’eb’ li tzoleb’aal, chixjunileb’ li tzoleb’aal te’k’ab’a’imanq chi junaj ru jo’ “Eb’ li Saaj Ixq.”20 Te’isimanq li k’a’b’a’ej “Abejita,” “Damita,” ut “Laurel.”Xkawob’resinkileb’ li awa’b’ejil reheb’ li tzoleb’aalSa’ roso’jik, nawaj ajwi’ aatinak chirix lix aajelil ruheb’ li awa’b’ejil reheb’ li tzoleb’aal.
Maak’a’ naxye chan ru k’uub’anb’ileb’ ru li tzoleb’aal reheb’ li Saaj Ixq, tento taawanq jun awa’b’ejil choq’ re li junjunq chi tzoleb’aal!21 K’ojob’anb’il chaq sa’ choxa naq eb’ li saaj ixq b’oqb’ileb’ chi jolomink sa’ xsaajilaleb’.Nakawob’resiman ut nach’olob’aman chi saqen wi’ chi ru lix k’anjel ut li rajomeb’ li awa’b’ejil re li tzoleb’aal.
Li k’anjel re kolb’a-ib’ a’an jun reheb’ li aajel ruhil teneb’ank a’in, a’ tz’aqal sa’eb’ li k’anjel re rilb’aleb’ li komon, li k’anjel re xjultikankil li evangelio, lix q’ajsinkileb’ chaq li komon, ut li k’anjel re li santil ochoch ut li resilal li junkab’al.22 Hehe’, a’in chan ru naqach’utub’ Israel23—jun xchaq’al ru k’anjel choq’ reheb’ chixjunil li saaj ixq jo’ komon sa’ lix teep aj saaj re li Qaawa’.Jo’ nekenaw, sa’ chixjunil xjar tasalil li Iglees, li Qaawa’ naxb’oqeb’ li awa’b’ejil re xjolominkil lix tenamit.
Ex saaj ixq, li wank jo’ komon sa’ jun awa’b’ejil re tzoleb’aal maare a’anaq xb’een sut eetz’aqonik sa’ li musiq’anb’il tusulal a’an re jolomink.
Ex ninqi komon aj jolominel, b’aanuhomaq naq lix b’oqb’aleb’ li awa’b’ejil reheb’ li tzoleb’aal nimaq xwankil ut chirix a’an jolominqex sa’ komonil rik’ineb’ a’an, rik’in xtenq’ankileb’ ut xk’amb’aleb’ xb’e re naq chaab’il te’xb’aanu.24 Maak’a’ na’ajman re xnimal xnawomeb’ li awa’b’ejil reheb’ li tzoleb’aal chirix jolomink, tikib’omaq toj b’ar wankeb’ ut tenq’ahomaqeb’ chixtawb’al lix seeb’aleb’ ut xkawileb’ xch’ool li taa’osob’tesinq reheb’ jo’ aj jolominel.
Wanqex chi nach’ rik’ineb’, a’b’an meeb’aanu lix k’anjeleb’.
Li Musiq’ej texxb’eresi laa’ex naq nekeb’eresiheb’ a’an.Re xk’utb’esinkil lix aajel ruhil k’anjeleb’ li na’b’ej yuwa’b’ej ut eb’ laj jolominel jo’eb’ aj k’amol b’e, tinwotz eerik’in jun li seraq’.
Li xCloe kib’oqe’ jo’ awa’b’ej re li tzoleb’aal.
Lix chaab’il jolominel re li tijonelil kixwaklesi xch’ool chixsik’b’al xtenq’ li Qaawa’ re naq tixye ani te’wanq sa’ li awa’b’ejil rik’in.
Li xCloe kitijok ut kixk’ul xmusiq’ankil sa’ junpaat chirix aniheb’ li tento tixye naq te’wanq jo’ aj tenq’ re.
Naq ki’ok chi k’oxlak ut chi tijok chirix laj tz’iib’, kisach xch’ool naq li Musiq’ej kixk’am lix k’a’uxl k’iila sut rik’in jun li saaj ixq— li ink’a’ mas nawulak sa’ li iglees malaj sa’eb’ li kok’ k’anjel.Naq kireek’a naq maare moko ch’olch’o ta ru li kireek’a, xChloe ki’aatinak rik’in lix na’, ut a’an kixch’olob’ chiru naq naru neke’qak’ul k’utb’esinb’il na’leb’ rik’ineb’ li k’oxlahom neke’chal chi k’iilasutinb’il.
Chi kawresinb’il xch’ool, xChloe kireek’a naq tixk’e xk’ab’a’ li saaj ixq a’an.
Li obiisp kixk’e xb’oqb’al ut li saaj ixq kixk’ulub’a.
Chirix naq kixaqab’aak, li q’un xch’ool aj tz’iib’ kixye, “Maajun wa week’ahom naq laa’in ta raj komon sa’ junaq na’ajej, chi moko naq ajb’il ta raj wu.
Moko week’ahom ta naq wan inna’aj.
A’b’an rik’in lin b’oqb’al a’in, naweek’a naq chanchan naq lin Choxahil Yuwa’ wan jun rajom choq’ we ut jun na’ajej choq’ we.” Naq li xChloe ut lix na’ ke’el sa’ li ch’utam, xChloe kiril lix na’ ut kixye re rik’in xya’al ru: “Li k’utb’esinb’il na’leb’ tz’aqal yaal!
Li k’utb’esinb’il na’leb’ nak’anjelak!”Ex awa’b’ejil reheb’ li tzoleb’aal, laa’ex b’oqb’ilex xb’aan li Dios ut kanab’anb’il sa’ eeruq’ xjolominkileb’ jun ch’uut reheb’ lix rab’in a’an.
“Li Qaawa’ naxnaw eeru.
… A’an kixsik’ eeru”25 Xexxaqab’aak xb’aan ani wan lix wankilal li tijonelil rik’in; a’an naraj naxye naq sa’ xb’aanunkil li k’anjel re lee b’oqb’al, nekek’anjela lix wankilal li tijonelil.
Wan jun li aajel ru k’anjel li teeb’aanu.
Cherab’ihaq lix hasb’ li Santil Musiq’ej ut k’anjelanqex jo’ chanru naxye a’an.
Naq teeb’aanu, naru texk’anjelaq chi kaw eech’ool, xb’aan naq moko texk’anjelaq ta eejunes!Ex awa’b’ej reheb’ li tzoleb’aal, naqaj ru lee nawom, lee k’oxlahom ut lee metz’ew sa’ li ak’il ch’utam reheb’ li saaj re li teep ki’aatinak wi’ li Elder Quentin L. Cook anajwan.
Aajel eeru sa’ xtzaqob’resinkil ru li k’a’ru aajel ru choq’ reheb’ lee ras eeriitz’in.26Eb’ li jalok a’in sa’ xk’uub’ankileb’ ru li tzoleb’aal ut eb’ laj jolominel naru neke’tikib’aman chi seeb’ naq eb’ li teep ut eb’ li uq’ej kawresinb’ilaqeb’, a’b’an tento naq ak k’uub’anb’ilaqeb’ ru sa’ li 1 re enero re 2020.Ex inraarookil komon ixq, ninch’olob’ xyaalal naq eb’ li jalok xin’aatinak wi’ anajwan, a’aneb’ musiq’anb’il b’eresinel re li Qaawa’.
Naq te’k’anjelamanq rik’in yalok q’e, nintz’aama naq ink’a’ taqajal li qilob’aal chiru li rajom: xkawob’resinkil li qajom chixtaaqenkil li Jesukristo ut xtenq’ankileb’ li qas qiitz’in chi chalk rik’in a’an.
Ninch’olob’ xyaalal naq a’in lix Iglees.
Ninb’antioxi tz’aqal naq mokoxkanab’ chi wank chi aajel qu sa’ lix loq’laj k’anjel.Nintz’aama naq a’ ajwi’ li Musiq’ej xb’eresin reheb’ li jalok a’in texxb’eresi naq yooqex chi b’eek sa’ xb’ejil li sumwank.
Ninch’olob’ xyaalal a’an, sa’ xk’ab’a’ li Jesukristo, amen.
Ex raarookil was wiitz’in, ninb’antioxi naq wankin eerik’in sa’ li jolomil ch’utub’aj-ib’ a’in re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan.
Naq xooxb’oq chi k’oxlak chirix chan ru naq lix k’ojob’ankil wi’chik lix Iglees li Qaawa’ sa’ li kutan a’in nokorosob’tesi laa’o ut eb’ li raarookeb’ qab’aan, li Awa’b’ej Russell M. Nelson kixye naq moko ka’ajwi’ ta xchaq’alaq ru li taqanumsi, takanaaq b’an sa’ qach’ool chi junelik.Li k’a’ru xink’ul laa’in xchaq’al ru; nink’oxla naq xchaq’al ajwi’ ru li xek’ul laa’ex.
Ma taasachq malaj ink’a’ taasachq sa’ qach’ool a’ yaal re li junjunq.
A’an aajel ru choq’ we xb’aan naq lix kawresinkil wib’ choq’ re li ch’utub’aj-ib’ a’in xinixjal ut nawaj naq taakanaaq chi junelik.
Tinch’olob’ cheru.Lix kawresinkil wib’ xinixk’am sa’ resilal jun li na’leb’ kik’ulman sa’ li k’ojob’ank wi’chik.
Ak wilom chaq ru naab’al sut, a’b’an choq’ we laa’in yal ka’ajwi’ a’an jun esil chirix jun aajel ruhil ch’utam b’ar wi’ kitz’aqon laj Jose Smith, li profeet re li k’ojob’ank wi’chik.
A’b’anan, anajwan chik xwil sa’ li seraq’ a’an chan ru naq li Qaawa’ nokoxb’eresi, lix tzolom, sa’ lix Iglees.
Xwil k’a’ru naraj naxye choq’ qe, laa’o li nokokam, li b’eresiik xb’aan laj Kolol re li ruchich’och’, laj Yo’ob’tesinel—li naxnaw ru chixjunil li k’a’aq re ru, li numenaq, li wan anajwan, ut li chal re.
A’an nokoxtzol chi ka’ch’inq ut nokoxb’eresi, ut maajun wa naxmin qu.Li ch’utam yookin chixseraq’inkil a’an jun aajel ru xcha’al li k’ojob’ank wi’chik.
Li ch’utam a’an kib’aanuman sa’ li hilob’aal kutan, sa’ li 3 xb’e li po abril re 1836, sa’ li santil ochoch re Kirtland, aran Ohio, wuqub’ kutan chirix naq ki’osob’tesiik.
Laj Jose Smith kixch’olob’ li xnimal ru hoonal a’an sa’ li resilal li ruchich’och’ chi saqen ru.
Lix k’ihal li seraq’ a’an tz’iib’anb’il sa’ li tasal 110 re li Tzol’leb’ ut Sumwank:“Chiru ewu, kintenqʼahebʼ li jun chʼol chik chi Awaʼbʼej chixjekʼinkil li Loqʼlaj Waʼak re li Qaawaʼ re li Iglees, chirix xkʼulbʼal rikʼinebʼ li Kabʼlaju, li keʼxtzʼaq kʼanjelak saʼ li loqʼlaj meex saʼ li kutan aʼin.
Chirix xbʼaanunkil li kʼanjel aʼin choqʼ rehebʼ lin komon, kiwisi wibʼ toj saʼ li xaqaribʼaal, chi kubʼsinbʼilebʼ li tzʼaplebʼ tʼikr, ut kinkubʼsi wibʼ, wochbʼeen laj Oliver Cowdery, saʼ tijok chi tiik qajolom ut chi moko yeebʼil ta.
Chirix wakliik chaq saʼ li tijok, kikʼutbʼesiman li naʼlebʼ aʼin chiqu saʼ wiibʼal.”1“Li tzʼaplebʼ tʼikr kiʼisiman chaq chiru li qakʼaʼuxl, ut kiteeli li rilobʼaal li qanawom.“Kiqil li Qaawaʼ chi xaqxo saʼ xbʼeen li helhookil cheʼ re li xaqaribʼaal chiqu; ut rubʼel roq aʼan kiwan chi tzʼakanbʼil rikʼin tzʼaqal oor chanchan xbʼonol li qʼol cheʼ.“Lix naqʼ ru chanchan raqʼ xam; li rismal xjolom saq chanchan li tzʼaqal saqbʼach; li rilobʼaal qʼaxal wiʼchik nalemtzʼun chiru xlemtzʼunkil li saqʼe; ut lix yaabʼ xkux chanchan xyaabʼ li kʼiila haʼ nekeʼjubʼubʼnak, aʼ xyaabʼ xkux ajwiʼ li Jehova, li kixye:“Laaʼin li xbʼeen ut li xraqik; laaʼin li yoʼyo, laaʼin li kikamsiik; laaʼin laj aatinanel cherix chiru li Yuwaʼbʼej.“Kʼehomaq reetal, kuybʼil lee maak; laaʼex chʼajbʼilex chiwu; joʼkan ut, taqsihomaq lee jolom ut chisahoʼq saʼ eechʼool.“Chisahoʼq saʼ xchʼoolebʼ lee komon, ut chisahoʼq saʼ xchʼoolebʼ chixjunil lin tenamit, li keʼkabʼlank re, rikʼin xnimalebʼ xmetzʼew, li ochoch aʼin choqʼ re lin kʼabʼaʼ.“Xbʼaan naq kʼehomaq reetal, laaʼin xinkʼulubʼa li ochoch aʼin, ut lin kʼabʼaʼ taawanq arin; ut laaʼin tinkʼutbʼesi wibʼ chiru lin tenamit rikʼin uxtaan saʼ li ochoch aʼin.“Relik chi yaal, laaʼin tinkʼut wibʼ chiruhebʼ lin moos, ut teʼwaatina rikʼin tzʼaqal xyaabʼ inkux, wi ebʼ lin tenamit teʼxpaabʼ lin taqlahom, ut inkʼaʼ teʼxtzʼajni li santil kabʼl aʼin.“Relik chi yaal, lix chʼoolebʼ li mil ut li lajetq chi mil teʼsahoʼq chi naabʼal saʼ xkʼabʼaʼ li osobʼtesink li taahoymanq, ut li tiqibʼaak li xeʼtiqibʼaman wiʼ lin moos saʼ li ochoch aʼin.“Ut taawulaq resil lix naʼnookil ru li ochoch aʼin toj saʼ jalanil chʼochʼ; ut aʼin xtiklajik li osobʼtesink li taahoymanq saʼ xbʼeen xjolomebʼ lin tenamit.
Chi joʼkan.
Amen.“Chirix naq kitzʼapeʼ li kʼutbʼesink aʼin, kiteeliik wiʼchik li choxa chiqu; ut laj Moises kixkʼut ribʼ chiqu, ut kixqʼaxtesi qe xlaawil lix chʼutubʼankil Israel chalen chaq saʼ xkaajachalil ruchichʼochʼ, ut lix kʼambʼalebʼ chaq xbʼe li lajeebʼ teepal chalen chaq li chʼochʼ saʼ xnim li saqʼe.“Chirix aʼin, laj Eliyah kixkʼut ribʼ, ut kixqʼaxtesi lix kʼojlajik li evangelio re laj Abraham, ut kixye naq qikʼin laaʼo ut li qiyajil chixjunilebʼ li tasal tenamit moqon chik chiqix teʼosobʼtesiiq.“Chirix naq kitzʼapeʼ li kʼutbʼesink aʼin, kʼutaamil jun chik xnimal ru ut lemtzʼun ruhil kʼutbʼesink saʼ qabʼeen; xbʼaan naq laj Elias li profeet, li kikʼameʼ saʼ choxa chi inkʼaʼ kixyal li kamk, kixaqli chiqu, ut kixye:“Kʼehomaq reetal, ak xtaw tzʼaqal xqʼehil li yeebʼil xbʼaan xtzʼuumal re laj Malakias—li kixchʼolobʼ xyaalal naq aʼan [laj Elias] taataqlamanq, rubʼelaj naq taachalq li xnimal ru ut xuwajel xkutan li Qaawaʼ—“Re xsutqʼisinkil xchʼoolebʼ li yuwaʼbʼej rikʼinebʼ li alal kʼajolbʼej, ut li alal kʼajolbʼej rikʼinebʼ li yuwaʼbʼej, maare anchal taasakʼeʼq chixjunil li ruchichʼochʼ rikʼin jun majewank—“Joʼkan ut, lix laawil li jun kʼojlajik aʼin qʼaxtesinbʼil saʼ lee ruqʼ; ut rikʼin aʼin naru teenaw naq li xnimal ru ut xuwajel xkutan li Qaawaʼ nachʼ wan, chire ajwiʼ li okebʼaal.”2Anajwan, ak wilom chaq ru li seraq’ a’in k’iila sut.
Li Santil Musiq’ej ak xch’olob’ahom chiwu naq li seraq’ a’in tz’aqal yaal.
A’b’anan, naq yookin chixtzolb’al ut chixkawresinkil wib’ choq’ re li ch’utub’aj-ib’ a’in, kiwil chi saqen chik ru lix wankil li Qaawa’ re xb’eresinkileb’ lix tzolom sa’ lix k’anjel chi ch’olch’o ru .Wuqub’ chihab’ rub’elaj naq laj Moises kixq’axtesi re laj Jose Smith lix laawil lix ch’utub’ankil laj Israel sa’ li santil ochoch re Kirtland, “laj Jose kixtzol sa’ li perel re xjolomil aatin re lix Hu laj Mormon naq li rajom a’an “xk’utb’al chiru li rela’ lix junkab’al laj Israel … re naq te’xnaweb’ ru lix sumwank li Qaawa’ ut te’xnaw naq moko tz’eqtaananb’ileb’ chi junajwa.
Sa’ 1831, li Qaawa’ kixye re laj Jose naq lix ch’utub’ankil Israel taatiklaaq aran Kirtland, “Ut chalen chaq aran [Kirtland], yalaq ani nawaj taaxik … xb’aan naq taakole’q Israel, ut tink’ameb’ xb’e”.”3Us ta yaal naq li k’anjel re xjultikankil li evangelio aajel ru re xch’utub’ankil Israel, li Qaawa’ kixmusiq’aheb’ lix jolominel re naq te’xtzoleb’ li Kab’laju, li ke’wan jo’ xb’eenileb’ misioneer: “Jultikaq eere, meexik sa’ jalan chik na’ajej, toj reetal naq tiqib’anb’ilaqex rik’in li loq’laj aq’ej.”4Anchal naq li santil ochoch re Kirtland aajel ru sa’ lix k’uub’anb’il na’leb’ li Qaawa’ xb’aan wiib’ li na’leb’: Xb’een, laj Moises kiroyb’eni naq taakab’lamanq li santil ochoch re xk’ojob’ankil wi’chik li laaw re xch’utub’ankil Israel.
Ut xkab’, li Awa’b’ej Joseph Fielding Smith kixk’ut naq “li Qaawa’ kixtaqlaheb’ laj santil paab’anel chixkab’lankil jun santil ochoch [li santil ochoch re Kirtland] b’ar wi’ taaruuq chixk’utb’esinkileb’ lix laawil li wankilal, ut b’ar wi’ eb’ li apostol te’ruuq chi tiqib’aak ut chi kawresiik re te’xsaab’esi li rawimq.”5 Us ta li tiqib’aak re’ li santil ochoch jo’ naqanaw ru anajwan moko kib’aanuman ta’ sa sa’ li santil ochoch re Kirtland, sa’ xtz’aqob’resinkil ru li profeetil aatin, eb’ li k’ojob’anb’il k’anjel re kawresink-ib’ re li santil ochoch ke’tikla aran, rochb’een jun xhoyb’al li musiq’ejil k’utb’esink li kikawresink reheb’ li b’oqb’ileb’ choq’ misioneer rik’in li tiqib’aak yeechi’inb’il re “wankilal chalen chaq taqe’q”6 li kik’amok sa’ jun nimla ch’utub’ank rik’in xjultikankil li evangelio.Chirix naq kiq’axtesiman re laj Jose lix laawil xch’utub’ankil Israel, li Qaawa’ kixmusiq’a li profeet chixtaqlankileb’ li Kab’laju sa’ mision.
Naq yookin chixtzolb’al, kintaw ru naq li Qaawa’ kixkawresi chi ch’olch’o ru li b’e re naq eb’ li Kab’laju te’xik sa’ mision sa’ jalan chik tenamit b’ar wi’ wankeb’ kristiaan kawresinb’ileb’ re xpaab’ankileb’ ut xtenq’ankileb’.
Rik’in xnumik li hoonal, naab’al mil chi kristiaan ke’k’ame’ sa’ lix Iglees li Qaawa’ k’ojob’anb’il wi’chik xb’aaneb’ a’an.Jo’ chanru naxye li tz’iib’anb’il esil, maare 7500 ut 8000 chi kristiaan ke’kub’e xha’ chiru li wiib’ chi mision ke’xb’aanu li Kab’laju sa’eb’ li Islas Britanicas.
A’an kixk’ojob’ lix k’ojleb’aal lix jultikankil li evangelio aran Europa.
Sa’ xraqik li siglo XIX, maare 90000 chi kristiaan ke’xch’utub’ rib’ sa’ Estados Unidos; lix k’ihaleb’ neke’chal chaq sa’ li Islas Britanicas ut Escandinavia.7 Li Qaawa’ kixmusiq’a laj Jose ut eb’ li tiikil misioneer a’an naq te’xik chi k’anjelak chixq’olb’al li uuchinihom li maare ke’xk’oxla naq ink’a’ taaruuq chiruheb’.
A’b’anan, li Qaawa’, rik’in lix tz’aqalil re ru ut lix kawresinkil rib’, kixk’e chi uxmank.Maare najultiko’ eere li tz’iib’anb’il sa’ li tasal 110 re li Tzol’leb’ ut Sumwank:“Kʼehomaq reetal, ak xtaw tzʼaqal xqʼehil li yeebʼil xbʼaan xtzʼuumal re laj Malakias—li kixchʼolobʼ xyaalal naq aʼan [laj Elias] taataqlamanq, rubʼelaj naq taachalq li xnimal ru ut xuwajel xkutan li Qaawaʼ—“Re xsutqʼisinkil xchʼoolebʼ li yuwaʼbʼej rikʼinebʼ li alal kʼajolbʼej, ut li alal kʼajolbʼej rikʼinebʼ li yuwaʼbʼej, maare anchal taasakʼeʼq chixjunil li ruchichʼochʼ rikʼin jun majewank—“Joʼkan ut, lix laawil li jun kʼojlajik aʼin qʼaxtesinbʼil saʼ lee ruqʼ; ut rikʼin aʼin naru teenaw naq li xnimal ru ut xuwajel xkutan li Qaawaʼ nachʼ wan, chire ajwiʼ li okebʼaal.”8Ninch’olob’ xyaalal naq li Qaawa’ ki’ilok chi najt sa’ li chalel ut chan ru naq a’an tooxb’eresi re taqatenq’a chixk’eeb’al chi uxmank li rajom sa’ roso’jikeb’ li kutan.Naab’al chihab’ chaq, naq yookin chaq chi k’anjelak jo’ Obiisp aj Jolominel, kipatz’e’ we naq twil jun li ch’uut li ke’yiib’ank re li FamilySearch.
Eek’anb’il ninye naq “kiwil” lix k’anjeleb’, sa’ xna’aj xyeeb’al naq “kinb’eresi.” Naab’aleb’ li chaab’il kristiaan ke’xkanab’ lix tzolb’aleb’ ut ke’chal chixyiib’ankil li k’a’ru kiraj li Qaawa’.Li Xb’eenil Awa’b’ejil ke’raj xk’osb’al xka’sutinkileb’ li k’ojob’anb’il k’anjel.
Li xnimal xk’a’uxleb’ a’an naq ink’a’ raj taqanaw wi eb’ li k’ojob’anb’il k’anjel re junaq li kristiaan ak xe’b’aanuman.
Chiru k’iila chihab’—malaj li xink’oxla naq naab’al chihab’—li Xb’eenil Awa’b’ejil neke’xpatz’ we, “Jo’q’e teechoy?”Rik’in tijok, yalok q’e, ut xmayejeb’ li kristiaan seeb’eb’ xk’a’uxl, kichoyman li k’anjel a’an.
Chi ka’ch’inq ki’ux.
Li xb’een k’anjel a’an xyiib’ankil FamilySearch chi ink’a’ ch’a’aj roksinkil choq’ reheb’ li ink’a’ mas neke’roksi li ulul ch’iich’.
Ke’wulak xkomon li jalok, ut ninnaw naq toj te’wanq xkomon, xb’aan naq rajlal sut naq naqayiib’ junaq ch’a’ajkilal, naqate rokeb’aal li k’utb’esinb’il na’leb’ re xk’ulb’al xkomon li na’leb’ aajel ru a’b’an li maji’ ilb’il.
Sa’ li kutan a’in, FamiliySearch yoo chi wulak jo’ xtz’aqob’ li k’ojob’ank wi’chik jo’ chanru naraj ru li Qaawa’—ut ink’a’ ka’ajwi’ re naq ink’a’ te’ka’sutimanq li k’ojob’anb’il k’anjel.Li Qaawa’ kooxkanab’ chixchaab’ilob’resinkil re xtenq’ankileb’ li kristiaan chixnawb’aleb’ ru lix junkab’aleb’ ut chixraab’aleb’ lix xe’ xtoon ut re xb’aanunkileb’ li k’ojob’anb’il k’anjel sa’ li santil ochoch choq’ reheb’ a’an.
Anajwan, xb’aan naq li Qaawa’ kixnaw k’a’ru taak’ulmanq, eb’ li saaj yookeb’ chi wulak choq’ aj tenq’ reheb’ lix na’ xyuwa’ ut eb’ li komon re li teep chiroksinkil li ulul ch’iich’.
Chixjunileb’ neke’xtaw xsahileb’ xch’ool sa’ li k’anjel a’an.Li musiq’ej re laj Elias yoo chixjalb’al raameb’ li saaj ut eb’ li ninq, li kok’al ut eb’ li na’b’ej yuwa’b’ej, li imamb’ej ut li ixa’anb’ej mama’b’ej.
Eb’ li santil ochoch yooqeb’ wi’chik chixk’uub’ankil rik’in sahil ch’oolejil hoonal re xb’aanunkileb’ li kub’iha’ ut xkomoneb’ chik li santil k’ojob’anb’il k’anjel.
Li ajom re k’anjelak chiruheb’ li qaxe’ qatoon ut li komonil wank rik’ineb’ li na’b’ej yuwa’b’ej ut eb’ li alalb’ej yookeb’ chi k’iik.Li Qaawa’ kiril chaq chi chalk.
Kixk’uub’, chi ka’ch’inq, jo’ chanru kixb’aanu rik’ineb’ xkomon chik li jalok sa’ lix Iglees.
Xwaklesiheb’ ut xkawresiheb’ li tiikil kristiaan li neke’xsik’ ru xb’aanunkileb’ li k’a’aq re ru ch’a’aj.
Junelik nakuyuk rik’in rahok re qatenq’ankil chi tzolok “chi junjunqil li raqal, chi junjunqil li na’leb’, b’ab’ay arin ut b’ab’ay aran.”9 A’an tiik xch’ool chirix li hoonal tixb’aanu wi’ li rajom ut chan ru, a’b’an naxk’e reetal tz’aqal naq li mayej tixk’am chaq li osob’tesink li ink’a’ naqoyb’eni.Re raqe’k, ninye inb’antioxihom choq’ re li Qaawa’, li kimusiq’an re li Awa’b’ej Nelson chixk’eeb’al inb’oqb’al chixk’eeb’al inmayej re xkawresinkil wib’ re li ch’utub’aj-ib’ a’in.
Li junjunq chi hoonal ut li junjunq chi tij xink’e sa’ lix kawresinkil wib’ xk’am chaq jun li osob’tesihom.Nink’e xb’oqb’aleb’ chixjunileb’ li te’rab’i li aatin a’in malaj te’ril ru naq taawanq xpaab’aaleb’ chirix naq li Qaawa’ yoo chixb’eresinkil lix k’ojob’ankil wi’chik lix evangelio ut lix Iglees.
A’an laj k’amol qab’e.
A’an naxnaw chi tz’aqal re ru li k’a’ru taachalq.
A’an nekexxb’oq sa’ lix k’anjel.
A’an na’oken eerik’in sa’ li k’anjel a’an.
A’an xkawresi jun k’uub’anb’il na’leb’ choq’ re lee k’anjel laa’ex.
A’ yaal naq yooqex chixk’eeb’al eemayej, teereek’a xsahil eech’ool naq neketenq’aheb’ lee ras eeriitz’in chi wakliik ut chixkawresinkileb’ rib’ choq’ re li xkab’ xk’ulunik.Ninch’olob’ xyaalal eere naq yo’yo li Dios Yuwa’b’ej.
Li Jesus a’an li Kristo.
A’an a’in lix Iglees.
A’an naxnaw aawu ut nakatxra.
A’an naxk’am aab’e.
Ak xkawresi li b’e chawu.
Sa’ lix loq’laj k’ab’a’ li Jesukristo, amen.
Lix evangelio li Jesukristo li k’ojob’anb’il wi’chik nokoxk’e chixk’oxlankil li k’a’ru toj chalel.
Naxch’olob’ k’a’ru aj-e li yu’am a’in ut li na’leb’ chirix li yu’am chalel.
Naxk’ut li xnimal ru na’leb’ chirix li k’a’ru chalel re naq taqasik’ ru li us anajwan.A’b’anan, wankeb’ li kristiaan li junes neke’xk’oxla li k’a’ru wan anajwan: xloq’b’al anajwan ut roksinkil anajwan, ut ink’a’ neke’xk’e reetal li k’a’ru toj chalel.Jwal sa wi’chik qach’ool sa’ li k’a’ru wan anajwan ut li toj chalel wi naqak’e reetal li k’a’ru chalel.
Naq yooko chixsik’b’al ru qab’e anajwan, yooko raj chixpatz’b’al, “Toj b’ar taawulaq?”I.Wan naq yooko chixyeeb’al ma wan k’a’ru taqab’aanu, malaj maak’a’.
Xwab’i jun resilal a’in sa’ jun li ch’utub’aj-ib’ re oqech sa’ Estados Unidos k’iila chihab’ chaq.Kiwan chirix jun li chaab’il tzoleb’aal.
Chunchu jun ch’uut chi saaj tzolom sa’ pach’aya’.
Li ani yoo chixyeeb’al resil xye naq yookeb’ chirilb’al jun li kuk, li chaab’il rilb’al ut nim lix ye, ut yoo chi b’atz’unk chiru xtoonal jun li chaab’il che’.
Wan naq sa’ pach’aya’ wan, ut wan naq nataqsink sa’ xtoonal li che’.
A’b’an k’a’ut naq li tzolom ke’xch’utub’ rib’ chirilb’al a’an?Yo’on chaq chi nach’ wan jun li tz’i’.
Eb’ li tzolom yookeb’ chirilb’al li tz’i’, ut li tz’i’ yoo chirilb’al li kuk.
Naq muqmu junpaat li kuk chirix li che’, li tz’i’ nanach’ok b’ayaq chi moko ilb’il ta, toja’ naq naxxaqab’ wi’chik rib’, anchal maak’a’ yoo chixb’aanunkil.
A’an li yookeb’ chirilb’al li tzolom.
Ch’anch’o wankeb’ ut maak’a’ neke’xye; yookeb’ chiroyb’eninkil li k’a’ru tento taak’ulmanq.Toj reetal naq li tz’i’ xnach’ok chi tz’aqal re naq xru chi pisk’ok sa’ xb’een li kuk ut chixchapb’al sa’ ruuch li re.
Jwal ke’xuwak li tzolom, ut ke’alinak chaq chirisinkil li ch’ina xul sa’ re li tz’i’, a’b’an ink’a’ chik naru xtenq’ankil.
Ak kamenaq chik li kuk.Yalaq ani kiru raj chixtenq’ankil chaq li kuk rik’in reek’asinkileb’ xtel chi kaw malaj xb’aanunkil jun choqink, a’ut maa’ani kixb’aanu chaq.
Yal ke’xka’ya toj reetal naq li k’a’ru tento taak’ulmanq ak xnach’ok chaq.
Maa’ani kixye, “Toj b’ar taawulaq?” Naq kik’ulman li ak ke’royb’eni, chixjunileb’ ke’alinak chixxaqab’ankil, a’ut ink’a’ chik naru.
Junes chik li yaab’ak ke’ru chixb’aanunkil.Li esilal a’an nak’anjelak jo’ jaljookil ru aatin.
Wan xyaalalil choq’ re li k’a’ru naqil sa’ qayu’am, ut sa’ li k’a’ru wan chiqasutam.
Naq naqil li k’a’ru xuwajel li yoo chi nach’ok rik’in li k’a’ru naqara, naru too’aatinaq, took’anjelaq, malaj ch’anch’o tookanaaq.
Us raj taqapatz’, “Toj b’ar taawulaq?” Naq taawulaq chi junpaat sa’ li k’a’ru nim, ink’a’ naru tookanaaq chi maak’a’ naqab’aanu.
Tento taqayaab’asi li qatijom, malaj taqab’aanu li tenq’ank naq toj wan li hoonal.Eb’ tz’ilok-ix li xinch’olob’ anajwan neke’xk’utb’esi xyeeb’al ma wan k’a’ru taqab’aanu, malaj maak’a’ taqab’aanu.
A’b’an kok’ aj sa’ yooko chixyeeb’al ma taqab’aanu jun li na’leb’ malaj jalan chik.
Aran wan xsik’b’al ru li us malaj li ink’a’ us, a’b’an kok’ aj sa’ yooko chixtz’ilb’al rix wiib’eb’ li na’leb’ chaab’ileb’.
Aran ajwi’ us raj xpatz’b’al toj b’ar taawulaq.
K’iila sut naqatz’il rix wiib’eb’ li chaab’ilal, ut kok’ aj sa’ neke’xye chan ru taqanumsi li qahoonal.
Moko maak ta li videojuego chi moko li textear chi moko li television chi moko li celular.
A’ut chixjunileb’ a’in wankeb’ xtz’aq sa’ li k’a’ru sachenaq chiru, li naraj naxye naq wi taqanumsi qahoonal sa’ jun li na’leb’, taqasach qahoonal chixb’aanunil jalan chik.
Ak nekenaw naq aajel ru naq tento taqab’is chi us k’a’ru yooko chixsachb’al sa’ li hoonal naqanumsi sa’ junaq na’leb’, us ta maak’a’ reek’ li na’leb’ a’an yal xjunes rib’.Junxil chaq laa’in xink’e jun li waatin li nak’ab’a’iman “Li us, li jwal us wi’chik, ut li q’axal us.” Sa’ li aatin a’an xinye naq “wi yal us jun li na’leb’, ink’a’ naraj naxye naq tento taqab’aanu.
Li rajlankileb’ li k’a’ru us naxq’ax chi us li qahoonal re xb’aanunkileb’.
Wan li k’a’ru li jwal us wi’chik, ut a’an li k’a’ru taqak’e raj reetal sa’ xyeeb’al k’a’ru taqab’aanu sa’ qayu’am.
… Wan naq tento taqakanab’ li k’a’ru us re naq taqab’aanu li jwal us wi’chik, malaj li q’axal us.”1Chat-ilok toj chi najt chaq.
B’ar tinwulaq sa’ li k’a’ru toj chalel xb’aan li k’a’ru ninsik’ xb’aanunkil anajwan?
K’e reetal naq aajel ru li tzolok sa’ eskweel, xtzolb’al li evangelio, x’ak’ob’resinkil li qasumwank rik’in xk’ulb’al li loq’laj wa’ak, ut li wulak sa’ santil ochoch.II.Aajel ajwi’ ru li patz’om “Toj b’ar taawulaq?” sa’ xk’oxlankil malaj xyeeb’al aniho.
Li jwal aajel ru, a’an naq chiqajunjunqalo wanko jo’ ralal xk’ajol li Dios ut tooruuq chi wulak sa’ li junelik yu’am.
Us ta naqil qib’ jo’ chanru li qatrab’aaj, li qatenamit, li qatib’el, malaj k’a’aq chik re ru, yal nanume’ a’an ut maak’a’ xwankil sa’ li junelik q’e kutan.
Maawil aawib’ sa’ li k’a’ru tixram aawu chixsik’b’al li k’a’ru taawaj xyalb’al aaq’e chixk’ulb’al.Ex inkomon winq, ut inkomon ixq li maare te’raab’i malaj te’ril li waatin arin, tinwaj naq teenaw k’a’ut naq eb’ lee jolominel neke’xk’e li na’leb’ a’in.
Nekexqara, ut li qaChoxahil Yuwa’ ut li Ralal, li Jesukristo, nekexxra.
Lix k’anjeleb’ choq’ qe, a’an li “k’uub’anb’il na’leb’ re sahil ch’oolejil” (Alma 42:8).
Li na’leb’ a’an ut lix taqlahomeb’ ut xk’anjeleb’ ut lix sumwankeb’ neke’xk’e lix sahil qach’ool li jwal nim sa’ li yu’am a’in ut sa’ li yu’am chalel.
Jo’ xmoos li Yuwa’b’ej ut li Alalb’ej, naqak’ut li na’leb’ jo’ chanru nokohe’xb’eresi rik’in li Santil Musiq’ej.
Maak’a’ chik naqaj chiru xyeeb’al li yaal ut xk’eeb’al lee tenq’ankil chixb’aanunkil li k’a’ru ke’xk’ojob’ jo’ lix b’ehil li junelik yu’am, “a’an xnimal ru reheb’ li maatan re li Dios” (Tzol’leb’ ut Sumwank 14:7).III.Wan jun chik xk’utb’esinkil chan ru naq li k’a’ru chalel na’eek’asiik xb’aan li b’e naqasik’ anajwan.
A’an naq wan k’a’ru naqakanab’ anajwan re naq taawanq k’a’ru chik aajel ru taqak’ul moqon.Sa’ jun li ch’utub’aj-ib’ re oqech sa’ Cali, Colombia, jun li komon ixq xye resil naq a’an ut lix b’eelom xe’raj li sumlaak sa’ santil ochoch, us ta jwal najt chaq wan sa’ Peru.
Chiru k’iila kutan, xe’xch’utub’ xtumin choq’ re xpasaaj.
Moqon, xe’ok sa’ li bus li naxik Bogotá, ut naq xe’wulak aran, xe’ril naq chixjunileb’ li siiy sa’ li bus li naxik Lima, Peru, ak chapb’ileb’.
Naru te’q’ajq chi moko sumsuukeb’ ta, malaj naru te’sumlaaq chi moko sa’ santil ochoch ta.
A’b’anan, toj wan jun chik li b’e.
Naru te’xik Lima wi ta te’chunlaaq taq’a chi maak’a’ lix siiy chiru oob’ kutan ut oob’ q’ojyin sa’ li bus.
A’an a’in li xe’xb’aanu.
Xye resil naq jwal ch’a’aj a’in, us ta wan naq wankeb’ li neke’xk’e xna’aj sa’ lix siiy re naq te’xyokob’ rib’ taq’a sa’ li bus.Li xtoch lin ch’ool laa’in, a’an naq li komon ixq a’in xye naq naxb’antioxi naq a’an ut lix b’eelom xe’ru chi wulak sa’ li santil ochoch chi jo’ka’in, xb’aan naq xjal chan ru neke’ril li evangelio ut k’a’ru neke’reek’a chirix li sumlaak sa’ santil ochoch.
Li Qaawa’ xk’e xq’ajkamunkileb’ rik’in xnimob’resinkileb’ xna’leb’ xb’aan li mayejak.
Li komon ixq xk’e ajwi’ reetal naq lix b’eenik sa’ oob’ kutan jwal xkawob’resiheb’ wi’chik lix musiq’ chiru k’iila ula’ sa’ li santil ochoch li moko neke’raj ta junaq paay chi mayej.Chalen chaq naq xwab’i li esilal a’an, ninpatz’ chan raj ru xjala xyu’am li saaj sumal a’an wi ta xe’xsik’ ru jalan chik li b’e—rik’in xkanab’ankil li mayej choq’ re li sumlaak sa’ santil ochoch.Ex inkomon winq, naqasik’ ru naab’al li b’e sa’ qayu’am, wan naq nim xwankil ut wan naq anchal ka’ch’in.
Naq naqatz’il rix moqon, naru taqil jo’ chanru xjala qayu’am xb’aan li b’e li xqak’am.
Jwal us wi’chik li b’e taqak’am wi taqatz’il rix jalaneb’ chik ut taqak’oxla toj b’ar te’wulaq.
Sa’ xb’aanunkil a’in, yooko chixtaaqenkil raatin li Awa’b’ej Russell M. Nelson naq too’ok sa’ xtiklajik chi ak k’oxlanb’il xraqik.2 Choq’ qe laa’o, lix raqik junelik wa’ sa’ xb’ehil li sumwank sa’ li santil ochoch toj sa’ li junelik yu’am, li maatan li q’axal nim re chixjunileb’ lix maatan li Dios.Ninch’olob’ xyaalal li Jesukristo ut li k’a’ru nachal xb’aan lix tojb’al rix li maak ut xb’aaneb’ li na’leb’ sa’ lix evangelio, sa’ lix k’ab’a’ li Jesukristo, amen.
Ex was wiitz’in raarookex inb’aan, nasaho’ inch’ool rilb’al li nimla ch’utam a’in re lix teep li Qaawa’ reheb li neke’k’amok re li tijonelil.
K’a’jo’ naq wan eewankil chixb’aanunkil li chaab’ilal!
Nekexqara.
Nokotijok cherix.
Ut k’a’jo’ naq nekexqab’antioxi.Sa’eb’ li kutan a’in, wanjenaqin chixk’oxlankil li na’leb’ kixk’e li Qaawa’ rik’in xtz’uumal re li profeet aj Jose Smith: “Maak’a’ chik chaye, ka’ajwi’ li jalb’a-k’a’uxlej chiru li tasal tenamit a’in.”1 Li aatin a’in ka’sutinb’il k’iila sut sa’eb’ li loq’laj hu.2 Naxk’e chiqapatz’: “Ma yaal naq chixjunileb’ neke’raj ru xjalb’aleb’ xk’a’uxl?” Lix sumenkil, a’an yaal ajwi’.Wankeb’ naab’al li neke’k’oxlank re naq li jalb’a-k’a’uxlej a’an jun tojb’a-maak—li k’a’ru ka’ajwi’ naqab’aanu naq q’axal ra li wanko wi’.
A’ut li na’leb’ a’in naq a’an jun tojb’a-maak, k’uub’anb’il xb’aan laj Satanas.
A’an naxyal xq’e chiqaramb’al chi ilok chiru li Jesukristo,3 li xaqxo chi teeto lix tel,4 ut naraj ut naroyb’eni qak’irtesinkil, xkuyb’al qamaak, qach’ajb’ilob’resinkil, xk’eeb’al qakawilal, xsaqob’resinkil qu, ut qasantob’resinkil.Li aatin jalb’a-k’a’uxlej sa’ li Ak’ Chaq’rab’ sa’ Griego a’an metanoeo.
Li xb’een jachal re li aatin a’an, meta- naraj naxye “jalok.” Lix raqik li aatin -noeo wan rilom rik’ineb’ li aatin sa’ Griego li neke’raj xyeeb’al “k’a’uxlej,” “nawom,” “musiq’ej,” ut “musiq’ank.”5Chi jo’kan, naq li Jesus naxye eere malaj we laa’in naq “taqajal qak’a’uxl,”6 yoo chiqab’oqb’al chixjalb’al li qak’a’uxl, li qanawom, li qamusiq’—ut toj reetal chan ru nokomusiq’ak.
Yoo chixpatz’b’al naq taqajal chan ru nokorahok, nokok’oxlak, nokok’anjelak, naqanumsi li qahoonal, chan ru nokowan rik’ineb’ li qixaqil, chan ru naqatzoleb’ li qakok’al, ut chan ru ajwi’ naqil li qatib’el.Maak’a’ wan li q’axal na’ach’ab’ank, nachaab’ilob’resink, ut li q’axal aajel ru choq’ re li qab’eenik chi uub’ej, chiru xk’anjelankil rajlal, wulaj wulaj, li jalb’a-k’a’uxlej.
Li jalb’a-k’a’uxlej maawa’ jun na’leb’ li nak’ulman, a’an jun k’anjel nab’aanuman.
A’an xlawil li sahil ch’oolejil ut li k’ojk’ookil ch’oolej.
Chi junajinb’il rik’in li paab’aal, li jalb’a-k’a’uxlej naxte chiwu lix wankil lix tojb’al rix li maak xb’aan li Jesukristo.7Maak’a’ naxye ma ak yalb’il aaq’e chi b’eek sa’ xb’ehil li sumwank, malaj maare xattichk’ok malaj xat-el sa’ xb’ehil li sumwank, malaj maare ink’a’ naru nakawil xb’ehil li sumwank sa’ li wankat wi’, nintz’aama chawu naq chajal aak’a’uxl.
Chayal li wankilal ut metz’ew li nachal rik’in li jalok k’a’uxlej wulaj wulaj—xchaab’ilob’resinkil b’ayaq wulaj wulaj laa b’aanuhom ut laa wanjik.Naq naqasik’ ru xjalb’al qak’a’uxl, naqasik’ ru jalaak.
Naqakanab’ li Kolonel chiqajalb’al re naq laa’aqo li q’axal chaab’il li naru chiqu.
Naqasik’ ru nimank sa’ musiq’ej ut xk’ulb’al li sahil ch’oolejil—li sahil ch’oolejil re toje’k qix xb’aan a’an.8 Naq naqasik’ ru xjalb’al qak’a’uxl, naqasik’ ru wank jo’ chanru li Jesukristo!9Ex was wiitz’in, aajel ru naq chaab’ilaq wi’chik li naqab’aanu ut chaab’ilaq wi’chik chan ru wanko, xb’aan naq wanko sa’ jun li pleet.
Tz’aqal yaal li pleet rik’in li maak.
Laj xik’ ilol qe yoo chixnimob’resinkil kaa sut lix k’anjel re xpo’b’al lix nawom qach’ool ut xramb’al lix k’anjel li Qaawa’.
Yoo chixk’eeb’al kawil k’anjeleb’aal re pleet reheb’ li neke’taaqenk re, re toohe’xram chixk’ulb’al lix sahil ch’oolejil ut lix rahom li Qaawa’.10Li jalb’a-k’a’uxlej a’an li laaw re xkolb’al qib’ chiru li rahilal li nachal xb’aaneb’ lix ra’al laj tza.
Li Qaawa’ ink’a’ narelaji naq tz’aqalaq qe qu sa’ li na’ajej wanko wi’ sa’ li qajunelikil b’eenik.
A’ut naraj naq yooqo chixsaqob’resinkil qu rajlal.
Li jalb’a-k’a’uxlej wulaj wulaj a’an li b’e re xsaqob’resinkil qu, ut naq saqob’resinb’il qu, nachal li wankilal.
Wi wanko chi saq qu, naru toowanq choq’ kawil k’anjeleb’aal sa’ ruq’ li Dios.
Lix jalb’al qak’a’uxl—lix saqob’resinkil qu—tixk’e qawankil re tootenq’anq sa’ xch’utub’ankil Israel.Li Qaawa’ kixk’ut chiru li profeet aj Jose Smith “naq li xkʼulubʼil li tijonelil chi junajwa wan chi bʼakʼbʼil rikʼin lix wankilal li choxa, ut naq lix wankilal li choxa inkʼaʼ naru xbʼeresinkil chi moko xchʼeʼbʼal, kaʼajwiʼ rikʼin li naʼlebʼ re tiikilal.”11Naqanaw k’a’ru li tixk’e chiqak’ul xnimal chik li wankilal li nachal chaq sa’ choxa.
Naqanaw ajwi’ k’a’ru li taaramoq re qab’eenik—li k’a’ru tento taqakanab’ re taaruuq taqak’ul xnimal chik li wankilal nachal chaq sa’ choxa.
Ex was wiitz’in, rik’in tijok chesik’ xtawb’al ru k’a’ru naramok eere chixjalb’al eek’a’uxl.
Chek’e reetal k’a’ru li naxaqab’ank eere naq teeraj xjalb’al eek’a’uxl.
Toja’ naq chejal!
Chejal eek’a’uxl!
Chiqajunilo naru taqab’aanu li chaab’il wi’chik, ut toowanq chi chaab’il wi’chik chiru junxil.12Wankeb’ junjunq li na’leb’ chan ru nokoru chi chaab’ilo’k.
Jun reheb’, a’an chan ru naqoxloq’iheb’ li qajunxaqalil.
Sachb’a-ch’oolej choq’ we lix junxaqalileb’ li kristiaan.
Yo’ob’tesinb’il chi q’axal chaab’il, ut aajel ru a’an re taqak’ul li choxahil chaab’ilal li naru naqak’ul.
Ink’a’ nokoru chi xik chi uub’ej wi maak’a’ qik’in.
Rik’in xk’eeb’al qe li maatan re li tz’ejwalej, li Dios xooxkanab’ chi b’eek chiru li b’e re wank jo’ chanru a’an.Laj Satanas naxtaw ru a’in.
Naraho’ xch’ool naq sa’ xk’ab’a’ li q’etok paab’aal kixb’aanu rub’elaj li yu’am a’in, maajo’q’e taaruuq chixk’ulb’al li chaab’ilal a’in, ut xb’aan a’an wan chi sowenink ut chi kaqalink rajlal.
Chi jo’kan, naab’aleb’, maare lix k’ihaleb’ li aaleek li naxk’e sa’ li qab’e a’an re taqamux li qatib’el, malaj xtib’eleb’ li qas qiitz’in.
Rik’in naq laj Satanas ra nareek’a’ xb’aan naq maak’a’ xjunxaqalil, taaraj naq ra taqeek’a sa’ xk’ab’a’ li qajunxaqalil.13Laa junxaqalil a’an jun santil ochoch, yiib’anb’il re taawanq choq’ rochochil aamusiq’ li wan chi junelik.14 Aajel ru xk’uulankil li santil ochoch a’an.
Anajwan ut, ninpatz’ eere, ex was wiitz’in, sa’ xtiqib’ankil ut xtusub’ankil eejunxaqalil, ma k’eek’o eech’ool chi rahe’k xb’aan li ruchicho’ch’, ut ink’a’ xb’aan li Dios?
Li k’a’ru nekesume naxk’ut chiru li Dios k’a’ru nekereek’a chirix li chaq’al ru maatan a’in li kixk’e eere.
Sa’ roxloq’inkil li qajunxaqalil, ex was wiitz’in, nink’oxla naq naru taqab’aanu li chaab’il wi’chik, ut naru nokowan chi chaab’il wi’chik.Jun chik na’leb’ chan ru naru naqab’aanu li chaab’il wi’chik ut toowanq chi chaab’il wi’chik, a’an chan ru naqoxloq’iheb’ li ixq sa’ li qayu’am, jo’eb’ li qixaqil, eb’ li qarab’in, eb’ li qana’, ut eb’ li qanab’.15Wiib’ oxib’ po chaq, xink’ul jun li hu taqlanb’il chaq xb’aan jun li komon ixq, li xraho’ wi’ inch’ool.
A’an xtz’iib’a a’in: “Eb’ lin ko’ ut laa’in naqeek’a naq sa’ xsik’b’al qahoonal rik’in li qab’eelom ut qayum, wanko chi pleetik rajlal rik’in li na’leb’ chirix li b’olotzik, rik’in li b’atz’unk chiru ulul ch’iich’, rik’in li na’leb’ chirix tumin, ut rik’in li na’leb’ank chirix ut ilok chiru k’iila paay chi b’atz’unk nab’atz’uman chi tojb’il.
Naweek’a naq ink’a’ chik wanko chi ilb’il xb’aan li qab’eelom ut li qayum xb’aan naq wulaj wulaj k’ojk’ookeb’ chirilb’al li b’olotzik ut li b’atz’unk.”16Ex was wiitz’in, lee teneb’ankil li q’axal nim ut q’axal aajel ru jo’ aj k’amol re li tijonelil, a’an xraab’al ut rilb’al eerixaqil.
Chexwanq sa’ junajil rik’in a’an.
Chexwanq choq’ ochb’een chiru.
Cheb’aanu li taa’ajmanq re taaraj wank choq’ aawochb’een.
Maajun chik ajom sa’ li yu’am a’in tento taawanq wi’chik xwankil chiru li wank sa’ junelikil junajil rik’in a’an.
Maak’a’ li wan chiru television, li celular, malaj chiru li ulul ch’iich’ wan wi’chik xwankil chiru lix sahil xch’ool a’an.
Tz’ilomaq rix chan ru nekenumsi lee hoonal ut k’a’ru li nekeyal wi’ eemetz’ew.
Rik’in a’an teenaw b’ar wan lee ch’ool.
Chextijoq re naq lee raam taawanq sa’ junajil rik’in raam lee rixaqil.
Chesik’ xsahil xch’ool a’an.
Chesik’ eena’leb’ rik’in a’an, ut chex’ab’inq.
Li na’el chaq rik’in a’an tixchaab’ilob’resi li na’el chaq eerik’in laa’ex.Wi na’ajman ru naq teejal eek’a’uxl chirix chan ru wankex rik’ineb’ li ixq li wankeb’ chek’atq, chetikib’ anajwan.
Jo’kan ajwi’, chijultiko’q eere naq tento sa’ eeb’een laa’ex xtenq’ankileb’ li ixq li wankeb’ sa’ lee yu’am chixk’ulb’aleb’ li osob’tesink li neke’chal rik’in xyu’aminkil li chaq’rab’ re li saq ru ch’oolej kixk’e li Qaawa’.
Maamin chi’uxq naq sa’ eek’ab’a’ laa’ex jun ixq ink’a’ naru chixk’ulb’al li osob’tesiik sa’ li santil ochoch.Ex was wiitz’in, chiqajunilo tento taqajal qak’a’uxl.
Tento toowakliiq chaq sa’ li sofa, taqakanab’ li television, ut taa’ajq qu chiru li musiq’ejil wara.
Ak xtaw xq’ehil naq taqak’e chiqix lix kolb’a-ib’ aq’ li Dios, re tooruuq chi tz’aqonk sa’ li k’anjel q’axal aajel ru sa’ li ruchich’och’.
Ak xtaw xq’ehil naq “taqach’ik li qasetleb’ ch’iich’, ut tooq’oloq chi anchal qametz’ew, qak’a’uxl, ut qakawilal.”17 Eb’ lix wankilal li maa’usilal maajun wa wanjenaqeb’ chi pleetik chi kaw jo’ anajwan.
Jo’ lix moos li Qaawa’, ink’a’ naru nokowan chi warenaq naq yoo chi uxk li pleet a’in.Lee junkab’al neke’raj ru jolomiik eeb’aan ut rahe’k eeb’aan.
Lee molam ut eb’ li wankeb’ sa’ lee teep malaj uq’ej neke’raj ru eekawilal.
Chixjunileb’ li neke’nawok eeru aajel ru naq te’xnaw k’a’ru naxb’aanu ut chan ru naq wan jun tz’aqal xtzolom li Qaawa’.Ex was wiitz’in raarookex inb’aan, sik’b’il eeru xb’aan li qaYuwa’ re texchalq sa’ li ruchich’och’ sa’ li xnimal ru kutan a’in, sa’ xk’ab’a’ lix kawil xch’ool eemusiq’ naq maji’ nekexyo’la.
Laa’ex xkomonex li winq q’axil chaab’il ut q’axal kaweb’ xch’ool li chalenaqeb’ sa’ ruchich’och’.
Laj Satanas naxnaw anihex anajwan ut anihex chaq naq maji’ nekexyo’la, ut naxtaw ru li k’anjel li tento taab’aanumanq rub’elej naq taasutq’iiq li Kolonel.
Chirix xk’anjelankil lix b’alaq’il na’leb’ chiru k’iila mil chihab’, laj tza ak xtawom xna’leb’ ut ink’a’ naru xramb’al.A’b’anan, li tijonelil li k’amb’il qab’aan kaw wi’chik chiru chixjunil lix b’alaq’il na’leb’ laj tza.
Nintz’aama cheru naq laa’aqex winq ut saaj winq li ajb’ileb’ ru xb’aan li Qaawa’.
Chejayali eerib’ re naq wulaj wulaj teek’e xna’aj li jalb’a-k’a’uxlej sa’ eeyu’am, re texruuq chixk’anjelankil li tijonelil rik’in xnimal chik li wankilal chiru li wanjenaq junxil.
Ka’ajwi’ chi jo’ka’in naq teek’uula eerib’ ut eejunkab’al chi kolb’il sa’ musiq’ej sa’eb’ li ch’a’ajkil kutan li chalkeb’ re.Li Qaawa’ narajeb’ ru li chaab’il winq li neke’xk’oxla wi’chik xchaab’ilaleb’ li ras riitz’in chiru xchaab’ilaleb’ a’an.
Narajeb’ ru li winq li k’eek’ookeb’ xch’ool chirab’inkil xyaab’ xkux li Musiq’ej chi saqen ru.
Narajeb’ ru li winq re sumwank, li neke’xpaab’eb’ lix sumwank chi anchaleb’ xch’ool.
Narajeb’ ru li winq li k’eek’ookeb’ xch’ool naq te’xk’uula rib’eb’ chi saq ru xch’ooleb’ sa’ tz’ejwalej—eb’ li winq k’ulub’ejeb’ li te’ruuq chi b’oqe’k sa’ junpaat chixk’eeb’aleb’ li osob’tesink chi saqeb’ ru xch’ool, chi ch’ajb’ileb’ xk’a’uxl, ut chi chaab’ileb’ li ruq’.
Li Qaawa’ narajeb’ ru li winq li k’eek’ookeb’ xch’ool chixjalb’al xk’a’uxleb’—eb’ li winq li yalb’ileb’ x’qe chi k’anjelak ut chi tz’aqonk sa’ li teep chi aj k’amol tijonelil re li Qaawa’, li k’ulub’ejeb’ chi k’anjelak.Nekexwosob’tesi re texwanq choq’ eb’ li winq a’an.
Nekexwosob’tesi rik’in xkawilal eech’ool re naq wulaj wulaj teejal eek’a’uxl ut teetzol chan ru xk’anjelankil chi tz’aqal lix wankil li tijonelil.
Nekexwosob’tesi re naq teewotz lix rahom li Kolonel rik’in eerixaqil ut eekok’al ut rik’in chixjunileb’ li neke’xnaw eeru.
Nekexwosob’tesi re teeb’aanu li chaab’il wi’chik, ut re texwanq chi chaab’il wi’chik.
Ut nekexwosob’tesi re naq sa’ xyalb’al eeq’e chixb’aanunkil chi jo’kan, teek’ul li sachb’a-ch’oolej sa’ lee yu’am.Yalb’il qaq’e sa’ lix k’anjel li Nimajwal Dios.
Li Jesus a’an li Kristo.
Laa’o lix mooseb’.
Ninch’olob’ xyaalal a’an sa’ xk’ab’a’ li Jesukristo, amen.
Laa’in tin’aatinaq chirix lix tijonelil li Dios, li ak xe’aatinak wi’ oxib’eb’ laj aatinanel li xe’xk’ut chiqu chan ru naq li tijonelil narosob’tesi xyu’ameb’ li saaj ixq, eb’ li ixq, ut eb’ li saaj winq.Li tijonelil a’an jun choxahil wankilal li k’eeb’il qe re xb’aanunkil lix k’anjel li Dios choq’ re xchaab’ilal chixjunileb’ li ralal xk’ajol.
Li tijonelil maawa’ li ani k’ojob’anb’ileb’ sa’ jun opiis re li tijonelil chi moko li ani neke’roksi lix wankilal.
Eb’ li winq sa’ li tijonelil maawa’eb’ a’an li tijonelil.
Tento naq ink’a’ taqaye naq eb’ li winq li k’ojob’anb’ileb’ a’aneb’ li tijonelil, naru naqaye naq a’aneb’ aj k’amol re li tijonelil.Lix wankilal li tijonelil nak’anjelak sa’ li Iglees jo’ ajwi’ sa’ li junkab’al.
A’b’an lix wankil li tijonelil, ut li wankilal li k’eeb’il xb’aan, jalan xk’anjel sa’ li Iglees rik’in xk’anjel sa’ li junkab’al.
Chixjunil a’in nak’anjelak jo’ chanruheb’ li na’leb’ k’ojob’anb’il xb’aan li Qaawa’.
Li rajb’al lix k’uub’anb’il na’leb’ li Dios, a’an xk’amb’al xb’eheb’ li ralal xk’ajol re te’xtaw li yu’am chi junelik.
Aajel ru li junkab’al sa’ li k’uub’anb’il na’leb’ a’an.
Li rajb’al li Iglees, a’an xk’eeb’al li tzol’leb’, li wankilal, ut li k’ojob’anb’il k’anjel li na’ajman ru re naq li komonil wank sa’ junkab’alej taaruuq chi kanaak chi junelik q’e kutan.
Chi jo’kan, li junkab’al ut lix Iglees li Jesukristo neke’xk’am rib’ chirib’ileb’ rib’.
Eb’ li osob’tesink re li tijonelil—jo’ lix tz’aqalil li evangelio, ut eb’ li k’ojob’anb’il k’anjel jo’ li kub’iha’, li k’ojob’aak choq’ komon, ut xk’ulb’al li maatan re li Santil Musiq’ej, li loq’laj tiqib’aak sa’ li santil ochoch, ut li junelik sumlaak—wankeb’ choq’ reheb’ li winq ut li ixq.1Li tijonelil noko’aatinak wi’, a’an li Tijonelil re Melkisedek, li kik’ojob’aak wi’chik sa’ xtiklajik lix k’ojlajik wi’chik li evangelio.
Laj Jose Smith ut laj Oliver Cowdery ke’k’ojob’aak xb’aan laj Pedro, laj Santiago, ut laj Jwan, li ke’xch’olob’ rib’ “naq neke’k’amok re lix laawil li awa’b’ejihom, ut xlaawil lix k’ojlajik lix tz’aqalil ru li kutan” (Tzol’leb’ ut Sumwank 128:20).
Eb’ li apostol a’in ke’xk’ul li wankilal a’an rik’in li Kolonel.
Chixjunil chik li wankilal k’eeb’il malaj li opiis sa’ li tijonelil wankeb’ choq’ raqalil chiru li Tijonelil re Melkisedek (chi’ilmanq Tzol’leb’ ut Sumwank 107:5), xb’aan naq a’an “wan xk’ulub’il li awa’b’ejil, ut wan xwankil, ut k’eeb’il wankilal re, sa’ xb’een chixjunileb’ li opiis sa’ li iglees sa’ chixjunil li jar q’ehil wanjenaq wi’ li ruchich’och’ ” (Tzol’leb’ ut Sumwank 107:8).Sa’ li Iglees, lix wankilal li xnimal ru tijonelil, li Tijonelil re Melkisedek, ut li xka’ch’inal ru tijonelil, malaj li Tijonelil re Aaron, k’anjelanb’il chi b’eresinb’il xb’aan jun aj jolominel re li tijonelil, jo’ jun obiisp malaj jun awa’b’ej, li naxk’am xlaawil li tijonelil a’an.
Re xtawb’al ru chan ru nak’anjelaman lix wankilal li tijonelil sa’ li Iglees, tento taqataw ru k’a’ruheb’ lix laawil li tijonelil.Ke’k’ehe’ lix laawil li awa’b’ejihom sa’ li Tijonelil re Melkisedek xb’aan laj Pedro, laj Santiago, ut laj Jwan, a’ut rik’in a’an ink’a’ kitz’aqlok ru lix k’ojob’ankil wi’chik chixjunil lix laawil li tijonelil.
Ke’wan chik li laaw li ke’k’ojob’aak moqon.
Chirix naq ki’osob’tesiman li xb’een santil ochoch re roso’jikeb’ li kutan sa’ Kirtland, Ohio, oxib’ li profeet—laj Moises, laj Eliyah, ut laj Elias—ke’xk’ojob’ wi’chik “lix laawil li jun k’ojlajik a’in,” jo’eb’ li laaw choq’ re xch’utub’ankil Israel ut choq’ re xk’anjeleb’ li santil ochoch re li Qaawa’ (chi’ilmanq Tzol’leb’ ut Sumwank 110, jo’ xye li Awa’b’ej Eyring anajwan.Jun reheb’ lix k’anjeleb’ li laaw li mas nawb’il ru, a’an xb’aanunkil jun k’ojob’anb’il k’anjel re li tijonelil.
Jun k’ojob’anb’il k’anjel a’an jun loq’laj b’aanuhom sa’ li nak’uub’aman wi’ li sumwank ut nayeechi’iman li osob’tesink.
Sa’ li Iglees, chixjunileb’ li k’ojob’anb’il k’anjel neke’b’aanuman chi b’eresinb’il xb’aan laj jolominel re li tijonelil li naxk’am xlaawil li k’ojob’anb’il k’anjel a’an.Chi kok’ aj xsa’, li k’ojob’anb’il k’anjel k’anjelanb’il xb’aan junaq li k’ojob’anb’il sa’ jun li opiis re li tijonelil, chi b’eresinb’il xb’aan li ani nak’amok re lix laawil li tijonelil.
Qayehaq, eb’ laj k’amol reheb’ li jar opiis re li Tijonelil re Aaron neke’xk’anjela li k’ojob’anb’il k’anjel re li loq’laj wa’ak, chi b’eresinb’ileb’ xb’aan li obiisp, li naxk’am xlaawil li Tijonelil re Aaron.
Nak’ulman ajwi’ a’in rik’ineb’ li k’ojob’anb’il k’anjel neke’k’anjelak wi’ li ixq sa’ li santil ochoch.
Us ta ink’a’ k’ojob’anb’ileb’ li ixq sa’ jun opiis re li tijonelil, neke’xk’anjela li loq’laj k’ojob’anb’il k’anjel re li santil ochoch chi b’eresinb’ileb’ xb’aan xwankilal li awa’b’ej re li santil ochoch, li naxk’am xlaawileb’ li k’ojob’anb’il k’anjel re li santil ochoch.Jun chik reetalil lix wankilal li tijonelil chi b’eresinb’il xb’aan li ani nak’amok re xlaawil, a’an lix k’utumeb’ li winq ut li ixq li b’oqb’ileb’ chixk’utb’al li evangelio, sa’ li tzoleb’aal sa’ li teep malaj sa’ mision.
Naru na’ilman ajwi’ a’in rik’ineb’ li neke’jolomink sa’ li teep ut li neke’xk’anjela xwankilal li tijonelil sa’ lix b’oqb’il k’anjel, chi k’ojob’anb’ileb’ ut chi b’eresinb’ileb’ xb’aan laj jolominel re li tijonelil li nak’amok reheb’ li laaw sa’ li teep malaj li oqech.
Chi jo’ka’in naq lix wankilal li tijonelil nak’anjelaman ut na’oksiman sa’ Lix Iglees li Jesukristo reheb’ laj Santil Paab’anel sa’ Roso’jikeb’ li Kutan.2Na’oksiman ajwi’ lix wankil li tijonelil, ut nak’ule’ li rosob’tesihom, sa’eb’ lix junkab’aleb’ laj santil paab’anel sa’ roso’jikeb’ li kutan.
Naq ninye junkab’al, yookin chi aatinak chirix jun li winq aj k’amol re li tijonelil ut jun li ixq li sumsuukeb’, ut eb’ lix kok’al.
Wankeb’ ajwi’ li junkab’al b’ar wi’ maak’a’ junaq reheb’ li komon a’in, xb’aan li kamk malaj li jachok-ib’.Li na’leb’ naq lix wankil li tijonelil ka’ajwi’ naru chi k’anjelamank chi b’eresinb’il xb’aan li ani nak’amok re lix laawil li k’anjel a’an, k’a’jo’ x’aajelil ru sa’ li Iglees, a’an maawa’ li na’uxman sa’ li junkab’al.
Jun li yuwa’b’ej najolomin ut naxk’anjela li tijonelil sa’ lix junkb’al rik’in lix wankil li tijonelil li wank rik’in.
Ink’a’ na’ajman ru naq tixk’ul xb’eresinkil malaj xliceens rik’in junaq li nak’amok re lix laawil li tijonelil re xb’aanunkil lix k’anjel sa’ lix junkab’al.
Sa’ xyanqeb’ lix k’anjel wan xk’eeb’aleb’ xna’leb’ li komon sa’ lix junkab’al, xb’eresinkil li ch’utam re li junkab’al, rosob’tesinkil li rixaqil ut eb’ lix kok’al, malaj xk’eeb’al li osob’tesink re xk’irtesinkileb’ li ani wankeb’ sa’ lix junkab’al, malaj anihaq chik.3 Eb’ laj jolominel sa’ li Iglees neke’xtzoleb’ li komon sa’ li junkab’al, a’b’an ink’a’ neke’xb’eresi xk’anjelankil lix wankilal li tijonelil sa’ li junkab’al.Yaal ajwi’ a’in naq maak’a’ li yuwa’b’ej ut li na’b’ej naxjolomi li junkab’al.
A’an najolomin sa’ li rochoch, ut wan xwankil chixk’amb’al lix wankilal ut li rosob’tesihom li tijonelil sa’ lix junkab’al, rik’in naq xk’ul xtiqib’ankil ut xtz’ape’ sa’ junajil sa’ li santil ochoch.
Us ta maak’a’ xliceens chixk’eeb’aleb’ li osob’tesink rik’in li tijonelil, li ka’ajwi’ naru tixk’e anihaq li k’ojob’anb’il sa’ jun opiis re li tijonelil, toj naru chixb’aanunkil chixjunil chik li k’anjel re xjolominkil li junkab’al.
Sa’ xb’aanunkil, a’an naxk’anjela lix wankilal li tijonelil choq’ re lix chaab’ilaleb’ lix kok’al li naxjolomiheb’ jo’ aj jolominel re li junkab’al.4Wi eb’ li yuwa’b’ej te’xnimob’resi ru lix tijonelil sa’ tz’aqal lix junkab’al, k’a’jo’ wi’chik naq tixk’am chi uub’ej lix k’anjel li Iglees chiru yalaq chik k’a’ru te’ruuq chixb’aanunkil.
Eb’ li yuwa’b’ej li neke’k’amok re li tijonelil tento te’xk’anjela li wankilal k’eeb’il reheb’ “rik’in li q’unb’esink ch’oolej, rik’in li najtil oyb’enink, rik’in li q’unal ch’oolej ut li tuulanil, ut rik’in li rahok chi moko pak’b’il ta” (Tzol’leb’ ut Sumwank 121:41).
Li taqenaqil eetalil a’an chirix xk’anjelankil lix wankil li tijonelil, q’axal aajel ru sa’ li junkab’al.
Eb’ li neke’k’amok re li tijonelil tento ajwi’ te’xpaab’eb’ li taqlahom re taawanq rik’ineb’ lix wankil li tijonelil re rosob’tesinkileb’ li komon sa’ lix junkab’al.
Tento ajwi’ naq te’xwaklesi li rahok chirib’ileb’ rib’ sa’ lix junkab’al, re naq eb’ li komon sa’ li junkab’al te’raj xpatz’b’al re naq taarosob’tesiheb’.
Ut eb’ li na’b’ej ut yuwa’b’ej tento raj naq te’xwaklesi xch’ooleb’ li wankeb’ sa’ li junkab’al re te’xk’ul rosob’tesihom li tijonelil.5Sa’ li ch’utub’aj-ib’ a’in, li wan jo’ qamuheb’aal chiru li ch’a’ajkilal re jun li rahil yajel, ak xe’k’utman chiqu xninqal ru ut junelikil na’leb’.
Ninpatz’ naq chiqajunjunqalo “junajaq ru” lix sa’ li qu re taqak’ul li junelikil yaal a’in re naq li qaxaqalil “nujenaqaq chi saqen” (3 Nefi 13:22).Sa’ li raatin choq’ reheb’ li ch’utch’uukil tenamit li tz’iib’anb’il sa’ li Santil Hu ut sa’ lix Hu laj Mormon, li Kolonel kixk’ut naq li tz’ejwalej naru naq nujenaqaq chi saqen malaj chi q’ojyin.
Yaal ajwi’ naq naqaj naq nujenaqo chi saqen, ut li qaKolonel kixk’ut chiqu chan ru taqab’aanu a’an.
Tento taqab’i li aatin chirix li yaalil na’leb’ re junelik q’e kutan.
Re xk’utb’al a’in, a’an ki’aatinak chirix xsa’ li uhej, sa’ wi’ naqak’ul li saqen sa’ li qajunxaqalil.
Wi “junaj ru lix sa’ qu”—sa’ jalan chik aatin, wi k’eek’o qach’ool chixk’ulb’al li junelikil saqen ut nawom—a’an kixye, “chixjunil aaxaqalil nujenaqaq chi saqen” (Mateo 6:22; 3 Nefi 13:22).
“Wi b’an ink’a’ us lix sa’ qu”—wi naqasik’ li maa’usilal ut naqoksi a’an sa’ li qajunxaqalil—a’an kixye, “chixjunil aaxaqalil nujenaqaq chi q’ojyin” (raqal 23).
Sa’ jalan chik aatin, naqak’ul li q’ojyin malaj li saqen sa’ li qajunxaqalil a’ yaal chan ru naqil—malaj naqak’ul—li junelikil yaal li k’utb’il chiqu.Tento taqataaqe lix b’oqom li Kolonel naq toosik’oq ut toopatz’oq re xtawb’al ru li junelikil yaal.
A’an naxk’ut naq wan xch’ool li qaYuwa’ sa’ Choxa chixk’utb’al chiru chixjunileb’ li yaal neke’xsik’ (chi’ilmanq 3 Nefi 14:8).
Wi naqaj a’in, ut wi junaj ru lix sa’ qu re xk’ulb’aleb’, li Kolonel naxye naq li junelikil yaal “taateemanq” chiqu (chi’ilmanq 3 Nefi 14:7–8).Chi junpak’al chik, laj Satanas naraj xsachb’al qana’leb’ ut qajalb’ehinkil chirix li k’a’ru aajel ru, jo’ chan ru nak’anjelak lix tijonelil li Dios.
Li Kolonel kixye naq te’wanq “li bʼalaqʼil profeet, li nekeʼchal eerikʼin saʼ raqʼ li karneer, aʼbʼan saʼ xchʼoolebʼ, aʼanebʼ xojbʼ aj tiʼonel” (3 Nefi 14:15).
A’an kixye li aatin a’in re qatenq’ankil chixsik’b’al ru b’ar wan li yaal sa’ xyanqeb’ li jar paay chi k’utum li taaruuq raj chixsachb’al qana’leb’: “Teenaweb’ ru rik’in li neke’uuchin wi’,” chan (3 Nefi 14:16).
“Jun chaab’il che’ ink’a’ naru naruuchini li ink’a’ us, chi moko junaq che’ moko chaab’il ta taaruuchini li chaab’il” (raqal 18).
Jo’kan ut, tento naq taqak’e reetal “k’a’ru te’ruuchini” li jar na’leb’ neke’k’utman, jo’eb’ ajwi’ li ani li neke’k’utuk reheb’.
Chi jo’ka’in naq naru xsumenkil chi chaab’il li wech’ok chirix li Iglees, lix tzol’leb’, lix k’anjel, ut eb’ laj jolominel re.
B’aanuhomaq li kixye li Kolonel.
K’ehomaq reetal li ruuchinihom—li k’a’ru nachal rik’in.Naq naqak’oxlaheb’ li ruuchinihom li evangelio ut lix Iglees li Jesukristo li k’ojob’anb’il wi’chik, nasaho’ li qach’ool chirix lix k’iijik li Iglees, chiru xyu’ameb’ ajwi’ li komon li toj yo’yookeb’, ut chan ru naq lix k’ihaleb’ li waqlaju millon chi komon moko wankeb’ ta chik sa’ li tenamit Estados Unidos.
Rik’in lix k’iijik, ak xqeek’a chi nimank lix wankilal li Iglees chixtenq’ankileb’ lix komon.
Nokotenq’an sa’ xpaab’ankileb’ li taqlahom, xb’aanunkil li qateneb’ankil chixjultikankil li evangelio li k’ojob’anb’il wi’chik, xch’utub’ankil Israel, ut xkab’lankileb’ li santil ochoch chiru li ruchich’och’.B’eresinb’ilo xb’aan jun li profeet, li Awa’b’ej Russell M. Nelson, li ak taqlanb’il xb’aan li Qaawa’ chixb’aanunkileb’ k’iila chaab’il k’anjel chiruheb’ li wiib’ chihab’ wanjenaq wi’ jo’ awa’b’ej.
Anajwan taqab’i li raatin li Awa’b’ej Nelson, li tixk’ut chiqu chan ru naq tooxik chi uub’ej sa’ lix Iglees li Jesukristo li k’ojob’anb’il wi’chik sa’eb’ li kutan a’in jwal ch’a’ajeb’.Ninch’olob’ xyaalal li k’a’aq re ru a’in, ut ninjunaji wib’ eerik’in sa’ tijok choq’ re li qaprofeet li taqab’i anajwan, sa’ xk’ab’a’ li Jesukristo, amen.
Yookin chi xik Peru junjunq chihab’ chaq, chunchuukin chixk’atq jun li winq li kixye naq maak’a’ xpaab’aal.
A’an kixpatz’ we k’a’ut naq ninpaab’ li Dios.
Naq yooko chi aatinak, kinye re naq ninpaab’ naq wan li Dios xb’aan naq laj Jose Smith kiril—ut kinye re naq lin nawom chirix li Dios nachal ajwi’ rik’in li musiq’ejil na’leb’ xinnumsi injunes wib’.
Kinwotz inpaab’ahom naq “chixjunil li k’a’aq re ru naxk’ut naq wan jun li Dios,”1 ut kinpatz’ re k’a’ru naxpaab’ chirix lix yo’ob’tesinkil li ruchich’och’ a’in li nujenaq rik’in li k’a’ru yo’yo.
Kixye we naq maare kik’ulman a’in “yal chi jo’kan” chiru xq’ehil k’iila millon chihab’.
Kinch’olob’ re naq jwal ch’a’aj raj naq taayo’ob’tesiiq chixjunil a’in chi tz’aqal ch’ina-us ut tustu “yal chi jo’kan.” Ch’anch’o kikana chiru jun k’amok, toja’ naq kixye, “Yaal b’i’ a’an.” Kinpatz’ re ma taaraj rilb’al ru lix Hu laj Mormon.
Kixye naq taaril, jo’kan naq kintaqla jun hu re.Moqon sa’ inyu’am, kintaw jun ak’ wamiiw sa’ li aeropuerto re Lagos, Nigeria.
Kiqanaw qib’ naq yoo chirilb’al lin pasaporte.
Kinpatz’ re k’a’ru naxpaab’, ut xye naq naxpaab’ li Dios.
Kinwotz xsahilal ut xchaab’ilal lix evangelio li Jesukristo li k’ojob’anb’il wi’chik, ut kinpatz’ re ma naraj xtzolb’al xkomon chik rik’ineb’ li misioneer.
Us chan, kitzolok, ut moqon kikub’e xha’.
Jun malaj wiib’ chihab’ chirix a’an, naq yookin chi nume’k sa’ li aeropuerto re Liberia, xwab’i jun xyaab’ kuxej li kixpatz’ ink’ab’a’.
Kinsutq’isi wib’, ut kiwil chi nach’ok li saaj winq a’an, tz’aqal se’se’ ru.
Kiqaq’alu qib’ ut a’an kixseraq’i we naq yoo chi wulak sa’ li Iglees, ut rochb’eeneb’ li misioneer, yoo chixk’utb’al li evangelio chiru lix mukuy.Anajwan ut, ink’a’ ninnaw ma kiril lix Hu laj Mormon malaj ma ki’ok sa’ li Iglees li winq maak’a’ xpaab’aal.
Li xkab’ wamiiw kixb’aanu.
Rik’in xkab’ichaleb’, juntaq’eet lin teneb’ankil2 malaj li wosob’tesinkil: xtaqsinkil lix saqenkil li evangelio—rahok, wotzok, ut b’oqok chi maak’a’ li xutaan ut xiw.3Ex was wiitz’in, ak xin’osob’tesiik xb’aan xwotzb’al li evangelio, ut ch’ina-us chaq a’an.
Wahe’ junjunq reheb’:Xwotzb’al li evangelio naxk’e sahil ch’oolejil ut yo’onihomNaqanaw naq koowan jo’ choxahil alalb’ej ut k’ajolb’ej rik’in li qaChoxahil Yuwa’ naq maji’ xoochal arin,4 ut naq kiyo’ob’tesiik li ruchich’och’ re naq chiqajunilo taqak’ul li qatib’el, taqataw qana’leb’, tootzoloq, ut took’iiq re tooruuq chixk’ulb’al li junelik yu’am—a’an lix yu’am li Dios.5 Li qaChoxahil Yuwa’ kixnaw naq taqak’ul rahilal ut toomaakob’q sa’ ruchich’och’, jo’kan naq kixtaqla li Ralal, ut xb’aan “lix yu’am li maak’a’ xjuntaq’eetankil”6 ut lix junelikil mayej aj tojol-ix,7 taaruuq taakuye’q qamaak, took’irtesiiq, ut taatz’aqob’resiiq qe qu.8Li nawom a’in naxjal li qayu’am!
Naq jun kristiaan naxtzol k’a’ru aj-e li yu’am a’in, naxtaw ru naq li Jesukristo naxkuy xmaakeb’ ut naxtenq’aheb’ li neke’taaqenk re, ut naxsik’ ru xtaaqenkil li Kristo toj sa’ xha’il li kub’iha’, nachaab’ilo’ xyu’am—us ta ink’a’ nachaab’ilo’ li k’a’ru nak’ulman sa’ xyu’am.Jun komon ixq jwal sa xch’ool li xinnaw ru sa’ Onitsha, Nigeria kixye we naq chalen chaq naq kixtaw li evangelio ut kikub’e xha’ (ut a’in li kixye), “us chixjunil choq’ we.
Sa inch’ool.
Wankin sa’ choxa.”9 Xwotzb’al li evangelio naxloch xsahilal ut xyo’onihom li raam li nak’ehok jo’ ajwi’ li nak’uluk.
Relik chi yaal, “k’a’jo’aq xnimal xsahil eech’ool”10 naq teewotz li evangelio!
Xwotzb’al li evangelio, a’an li saho’k sa’ ch’oolej ut li yo’onink chi numtajenaq.11Xwotzb’al li evangelio naxk’e lix wankil li Dios sa’ li qayu’amNaq xkub’e qaha’, xoo’ok sa’ jun junelikil12 sumwank rik’in li Dios naq “took’anjelaq chiru, ut taqapaab’ lix taqlahom,”13 li naraj naxye naq “tooxaqliiq jo’ aj yehol nawom chirix a’an sa’ chixjunil hoonal, ut sa’ chixjunil li k’a’aq re ru, ut sa’ chixjunil li na’ajej.”14 Naq “nokokana rik’in” a’an sa’ xyu’aminkil li sumwank a’in, li wankilal re choxahilal li nokoxwaklesi ut nokoxsantobʼresi nak’ehe’ qe xb’aan li Kristo, jo’ chanru naq li ruq’ li che’ nach’olaniik xb’aan li toon che’.15Xwotzbʼal li evangelio naxkol qix chiru li aaleekLi Qaawaʼ kixtaqla:“Taqsihomaq lee saqen re taaruuq taalemtz’unq chiru li ruchich’och’.
K’ehomaq reetal, laa’in li saqen li teetaqsi—li kʼaʼaq re ru kineeril chixbʼaanunkil.
…“… Kintaqla naq … texchalq wikʼin, re texruuq chi chʼeʼok ut chi ilok; joʼkan ajwiʼ teebʼaanu re li ruchichʼochʼ; ut ani naqʼetok re li taqlahom aʼin naxkanabʼ ribʼ chi bʼeresiik saʼ li aaleek.”16Naq naqasik’ ink’a’ xtaqsinkil xsaqenkil li evangelio noko’ok sa’ muhel, b’ar wi’ nokoroyb’eni li aaleek.
Yaal ajwi’ lix junpak’alil: naq naqasik’ xtaqsinkil xsaqenkil li evangelio noko’ok sa’ li saqen, b’ar wi’ kawob’resinb’ilo chiru li aaleek.
K’a’jo’aq xchaab’ilal li osobʼtesink aʼan saʼ li ruchichʼochʼ anajwan!Xwotzb’al li evangelio nokoxkʼirtesiLi Hermana Tiffany Myloan kixkʼulubʼa xbʼoqbʼal chixtenqʼankilebʼ li misioneer us ta wan xchʼaʼajkilal, ut naabʼal lix patzʼom chirix lix paabʼaal.
Toje’ xye we naq xtenq’ankileb’ li misioneer kirak’ob’resi lix paab’aal ut xsahilal lix yu’am.
A’an xye, “Li k’anjelak jo’ misioneer nokoxk’irtesi.17Li sahil ch’oolejil.
Li yo’onink.
Lix wankil li Dios re qawaklesinkil.
Li kole’k chiru li aaleek.
Li k’irtesink.
Chixjunil a’in—ut wan xkomon chik (jo’ lix kuyb’al li qamaak)18 nahoye’ sa’ qab’een xb’aan li choxa naq naqawotz li evangelio.Anajwan, a’in li qanimla osob’esinkilEx was wiitz’in, “wankeb’ naab’al … sa’ xyanqeb’ chixjunil li ch’uut chi paab’aal, li molam, ut li raqal chi iglees, li … ramb’il li yaal chiruheb’ yal xb’aan naq ink’a’ neke’xnaw b’ar te’xtaw.”19 Jo’ maajun wa chalen chaq xtiklajik, jwal aajel ru sa’ li qakutankil xtaqsinkil li qasaqenkil.
Jo’ maajun wa chalen chaq xtilajik, naru xtawb’al li yaal.Laj Jimmy Ton, a’an chaq aj Budista, kitoch’e’ xch’ool xb’aan jun junkab’al li xe’xwotz resil xyu’ameb’ sa’ YouTube.
Naq kixnaw naq a’aneb’ komon sa’ Lix Iglees li Jesukristo reheb’ laj Santil Paab’anel sa’ Roso’jikeb’ li Kutan, ki’ok chixtzolb’al li evangelio sa’ internet, chirilb’al ru lix Hu laj Mormon sa’ lix celular, ut kikub’e xha’ naq kixnaweb’ ru li misioneer naq wan sa’ li tzoleb’aal.20 Li Elder Ton nak’anjelak anajwan jo’ misioneer.A’an ut li rech misioneeril, a’aneb’ lix teep li Qaawa’—jo’ naxye li qaprofeet.21 Eb’ li misioneer moko neke’xtaaqe ta xb’ehil li ruchich’och’: eb’ li tz’ilok-ix neke’xk’ut naq li saaj yookeb’ chixtz’eqtaanankil li Dios,22 a’b’an li qasaaj aj pleet23 elder ut hermana yookeb’ chixb’eresinkileb’ li kristiaan rik’in li Dios.
Ut k’iheb’ chik li komon re li Iglees li yookeb’ chixjunajinkileb’ rib’ rik’ineb’ li misioneer re xwotzb’al li evangelio, ut xtenq’ankileb’ li kristiaan chi chalk rik’in li Kristo ut lix Iglees.Eb’ li qakomon aj santil paab’anel sa’ Liberia ke’xtenq’a 507 chi kristiaan chi kub’eek xha’ chiru li lajeeb’ po naq maak’a’eb’ li misioneer sa’ xtenamiteb’.
Naq jun awa’b’ej re oqech aran kirab’i naq maare te’sutq’iiq li misioneer, a’an kixye, “Us, truuq toohe’xtenq’a rik’in li qak’anjel laa’o.”Yaal li kixye: li xch’utub’ankil Israel—li k’anjel k’a’jo’ xnimal xwankil sa’ ruchich’och’ a’in24—a’an li qak’anjel laa’o.
Ut a’in li qakutankil laa’o!
Moko ch’a’aj ta inb’oqom anajwan: wotzomaq li evangelio.
Chek’ut anihex ut chetaqsi li saqen.
Chetz’aama xtenq’ li choxa ut chetaaqe xhasb’ li musiq’ej.
Chewotz eeyu’am; cheb’oq jun kristiaan chi chalk ut chi ilok, chi chalk ut chi tenq’ank, ut chi chalk ut chi tz’aqonk.25 Ut chisaho’q sa’ eech’ool naq eb’ lee raarookil komon ut laa’ex nekek’ul li yeechi’inb’il eere.Ninnaw naq rik’in li Kristo jultikanb’il li chaab’il esil chiruheb’ li tuulaneb’ xch’ool; rik’in li Kristo lanb’ileb’ xtoch’olaleb’ li yot’b’ileb’ lix ch’ool; rik’in li Kristo yaab’asinb’il li ach’ab’aak chiruheb’ li preex; ut rik’in li Kristo, ka’ajwi’ rik’in li Kristo, ruuchil li cha hoyb’il li sununkil b’an sa’ xb’eeneb’ li neke’yaab’ak.26 Chi jo’kan naq aajel ru xyeeb’al resil a’in!27Ninch’olob’ xyaalal naq li Jesukristo a’an aj yoob’anel ut aj choyonel re li qapaab’aal.28 A’an tixchoy, tixtz’aqob’resi ru, li qab’aanuhom—us ta maji’ tz’aqal re ru—naq naqataqsi xsaqenkil li evangelio.
Tixk’anjelaheb’ li sachb’a-ch’oolej sa’ li qayu’am ut sa’ xyu’ameb’ chixjunil li ch’utub’anb’ileb’ xb’aan, xb’aan naq a’an jun Dios re sachb’a-ch’oolej.29 Sa’ xk’ab’a’ li Jesukristo, amen.
Mas chaab’il li ewu a’in.
Ex inraarookil ixq, sa inch’ool chi wank eerik’in.
Yookin chek’oxlankil chiruheb’ li po xe’nume’.
Ak nanume’ chik waqxaqib’ millon eerajlankil.
K’a’jo’ eek’ihal, a’ut k’a’jo’ ajwi’ lee musiq’ejil wankilal chixjalb’al li ruchich’och’.
Nekexwil chixb’aanunkil a’an sa’ xq’ehil li nimla yajel a’in.Maare junjunq eere xex’ok chixsik’b’al li k’a’ru taak’anjelaq eere malaj jun ak’ trab’aaj.
Xetenq’aheb’ li kok’al, ut xerileb’ lee rech kab’al.
Wankeb’ li xe’sut’qi chaq li ralal ut xrab’in sa’ mision, ut wankeb’ li xe’ok li rochoch jo’ centro de capacitacion misional.
Xeroksi li k’anjeleb’aal re rilb’aleb’ lee junkab’al ut lee ramiiw chi najt, re k’anjelak chiruheb’ li xjunes rib’ xe’kana, ut re xtzolb’al Kim, Taaqehin sa’ komonil.
Xeyal eeq’e re naq chaab’il kutanaq li hilob’aal kutan.
Ut xeyiib’ k’iila millon chi mascarilla!Rik’in toq’ob’ank-u ut rahok, nink’oxlaheb’ li k’iila ixq chiru li ruchich’och’ li xkam lix raarookil komon.
Nokoyaab’ak eerik’in.
Nokotijok cherix.
Naqanima ru ut nokotijok chirixeb’ li neke’xyal xq’e chixkolb’aleb’ rix li ras riitz’in chiru li yajel a’in.Q’axal chaab’il ajwi’ eeb’aanuhom, ex saaj ixq.
Us ta nujenaqeb’ li redes sociales rik’in li wech’ij-ib’, naab’al eere nekexwaklesin ch’oolej ut nekewotz lix saqen li Kolonel.Ex ixq, k’a’jo’ xnimal lix kawilal eech’ool!
Sachso inch’ool xb’aan lee metz’ew ut lee paab’aal.
Xek’ut naq sa’ xyi li ch’a’ajkilal, toj nekexxik chi uub’ej.
Nekexinra, ut chenawaq naq li Qaawa’ nekexxra ut naril li xnimal ru k’anjel yookex chixb’aanunkil.
B’antiox eere!
Xek’ut wi’chik naq laa’ex lix yo’onihom laj Israel!Laa’ex nekeyu’ami chi yaal li kiroyb’eni li Awa’b’ej Gordon B. Hinckley cherix naq kixk’utb’esi “Li Junkab’al: Jun Jek’inb’il Aatin choq’ re li Ruchich’och’,” 25 chihab’ chaq sa’ septiembre re 1995 sa’ li jolomil ch’utam re li Komonil re Tenq’ank.1 Moko yal chi jo’kan ta naq kixsik’ ru xk’utb’esinkil li aatin a’an xb’een wa chiruheb’ li ixq re li Iglees.
Sa’ xb’aanunkil a’an, li Awa’b’ej Hinckley kixxaqab’ xyaalalil naq aajeleb’ ru li ixq sa’ lix k’uub’anb’il na’leb’ li Qaawa’.Anajwan ut, laa’in nawaj xnawb’al k’a’ru xetzol chiru li chihab’ a’in.
Ma xexnach’o rik’in li Qaawa’, malaj ma nekereek’a naq najt wan a’an?
Ut xmaak li yoo chi k’ulmank anajwan, k’a’ru nekereek’a chirix li k’a’ru chalel?Li Qaawa’ ki’aatinak chirix li qakutankil chi jo’ka’in.
Kixye naq sa’ li qakutankil “taalajq xch’ooleb’ li winq”2 ut naq wi taaruuq, te’b’alaq’iiq tz’aqal li sik’b’ileb’ ru.3 Kixye re li profeet aj Jose Smith naq “taa’isiiq chaq li tuqtuukilal sa’ li ruchich’och’ ”4 ut taachalq li nimla rahilal sa’ xb’eeneb’ li winq.5A’ut, li Qaawa’ kixk’utb’esi ajwi’ xchaq’alil ru li kutankil a’in.
Kixmusiq’a li profeet aj Jose Smith chixyeeb’al naq “li k’anjel … sa’ roso’jikeb’ li kutan a’in, k’a’jo’ wi’chik xnimal ru.
… Moko naru ta xch’olob’ankil lix loq’al, ut moko naru ta xq’axb’al lix nimal ru.”6Anajwan ut, maare ink’a’ teeye naq k’a’jo’ wi’chik xninqaleb’ ru li po toje’ xe’nume’!
Chan tab’i’ ru taqak’ul xkab’ichal li profeetil aatin chirix xch’a’ajkilal li qakutankil ut chirix ajwi’ lix nimal ru?
Li Qaawa’ kixye re chan ru naq taqab’aanu chi jo’ka’in: “Wi kawresinb’ilex ink’a’ texxuwaq.”7Nimla yeechi’ihom a’in!
Naru xjalb’al chan ru naqil li k’a’ru chalel.
Toje’ xwab’i resil jun li ixq tiik chi paab’ank li xye naq li nimla yajel ut li hiik arin Lago Salado xtenq’a chixk’eeb’al reetal naq maare moko kawresinb’il ta jo’ xk’oxla.
Naq xinpatz’ ma yoo chi aatinak chirix li k’uulanb’il tzakemq malaj lix nawom xch’ool, xsume’ chi se’se ru, “Hehe!”Wi aajel ru li kawresink-ib’ re xk’ulb’al li kutankil a’in ut li k’a’ru chalel rik’in paab’aal, chan ru naq taqakawresi qib’ chi us?Chiru k’iila chihab’, eb’ lix profeet li Qaawa’ xe’xtz’aama chiqu naq taqak’uula li ha’, li tzakemq, ut li tumin choq’ re xhoonalil li ch’a’ajkilal.
Li nimla yajel a’in naxk’utb’esi xchaab’ilal li na’leb’ a’an.
Nintz’aama cheru naq teekawresi eerib’ chi jo’ka’in.
A’b’an, jwal nink’oxla wi’chik lix kawresinkil eerib’ sa’ musiq’ej ut sa’ ch’oolej.Wan naab’al li naqatzol rik’in laj Moroni, aj taqlanel chirix a’in.
Jo’ aj taqlanel sa’ xb’een li teep aj pleet aj Nefita, kixk’uleb’ li teep li q’axal ninqeb’ xmetz’ew ut rajlankil wi’chik chiru li re.
Chi jo’kan, laj Moroni kixkawresi lix tenamit rik’in oxib’ li na’leb’ aajeleb’ ru.Xb’een, kixtenq’aheb’ chixyiib’ankileb’ li “kolb’a-ib’ na’ajej.”8 Xkab’, kixkawresi “xk’a’uxleb’ li tenamit re naq tiikaqeb’ chixpaab’ankil li Qaawa’ lix Dios.”9 Ut rox, ink’a’ kixkanab’ xkawresinkil lix tenamit—sa’ tib’elej ut sa’ musiq’ej.10 Chiqatz’ileb’ rix li oxib’ chi na’leb’ a’in.Li xb’een na’leb’: xyiib’ankil li kolb’a-ib’ na’ajejLaj Moroni kixk’e xkawilal chixjunileb’ li tenamit aj Nefita rik’in li tub’tuukil ch’och’, li kawil na’ajej, ut xtz’akil.11 Naq ke’chal laj Lamanita re xpleetinkileb’, “ke’sach xch’ool chi numtajenaq, xb’aan xchaab’ilal xna’leb’eb’ laj Nefita sa’ xkawresinkil li na’ajej te’xkol wi’ rib’.”12Naq wank chi choqinb’il li ruchich’och’ chiqasutam, tento taqayiib’ li na’ajej b’ar wi’ kolb’il qix sa’ tib’elej ut sa’ musiq’ej.
Naq na’ok li qochoch jo’ jun santil na’ajej re paab’aal—b’ar wi’ naru nawan li Musiq’ej—a’an na’ok choq’ kolb’a-ib’ na’ajej choq’ qe.Chi jo’kan ajwi’, eb’ li roqechal Sion, a’aneb’ “muheb’aal chiru li kaq-sut-iq’,”13 xb’aan naq jolominb’ileb’ xb’aaneb’ li neke’xk’am xlaawil li tijonelil ut li neke’xk’anjela xwankilal.
Sa’ xtaaqenkil xna’leb’eb’ li k’eeb’ileb’ xliceens xb’aan li Qaawa’ cheb’eresinkil, teereek’a xnimal lix kolb’al eerix.Li santil ochoch—li rochoch li Qaawa’—a’an jun kolb’a-ib’ na’ajej maak’a’ xjuntaq’eetankil.
Aran, nekextiqib’aak rik’in lix wankilal li tijonelil b’antiox reheb’ li loq’laj sumwank re li tijonelil okenaqex wi’.14 Aran, nekextz’ape’k sa’ junajil rik’in lee junkab’al.
Ut chiru li chihab’ a’in, naq tz’aptz’ookeb’ li qasantil ochoch, lee loq’laj tikiqb’ankil toj naxte cheru lix wankilal li Dios naq nekeroxloq’i lee sumwank rik’in a’an.Jun kolb’a-ib’ na’ajej wan yalaq b’ar naru teereek’a li Santil Musiq’ej ut texb’eresiiq xb’aan.15 Naq wan eerik’in li Santil Musiq’ej, naru teek’ut li yaal, us ta naxka’pak’ali lix na’leb’ li ruchich’och’.
Ut aran naru teek’oxlaheb’ li patz’om maak’a’eb’ xb’alaq’ chirix li evangelio sa’ jun na’ajej tuqtu.Nekexinb’oq, ex inraarookil komon ixq, chixk’eeb’al eerochoch choq’ kolb’a-ib’ na’ajej.
Ut nekxinb’oq wi’chik chi tzolok chirix lix wankilal li tijonelil ut chirix lix sumwank ut li rosob’tesihom li santil ochoch.
Wi wan eekolb’a-ib’ na’ajej, naru teek’ul li k’a’ru chalel rik’in paab’aal.Li xkab’ na’leb’: xkawresinkil li qak’a’uxl re naq tiikaqo chixpaab’ankil li DiosAk xqatikib’ jun nimla k’anjel re rak’ob’resinkil ut xkawob’resinkil li santil ochoch re Lago Salado.Ke’wan li ke’xpatz’ k’a’ut.
A’b’anan, jun li hiik sa’ li ru taq’a Lago Salado sa’ xtiklajik li chihab’ a’in kixk’e li santil ochoch chi chiq’chotk toj reetal naq kit’ane’ xtrompeet li anjel Moroni li wan chixb’een!16Jo’ naq na’ajman naq kawaq tz’aqal lix k’ojleb’aal li santil ochoch re Lago Salado re xkuyb’al li hiik, li qamusiq’ejil k’ojleb’aal tento naq kawaq tz’aqal.
Chi jo’kan, naq neke’chal li hiik sa’ li qayu’am, “junelik xaqxooqo ut ink’a’ too’eek’anq,” b’antiox re li qapaab’aal.17Li Qaawa’ kixk’ut chiqu naq taqakawresi li qapaab’aal rik’in xsik’b’al “xk’ulb’al qanawom, rik’in li tzolok ut rik’in ajwi’ li paab’aal.”18 Naqakawob’resi li qapaab’aal chirix li Jesukristo naq naqayal qaq’e chixpaab’ankil lix taqlahom ut naq “junelik taajultiko’q a’an qe.”19 Jo’kan ajwi’, li qapaab’aal naniman naq naqak’anjela li qapaab’aal chirix.
A’an lix yaalalil xk’ulb’al qanawom rik’in li paab’aal.Naq naqak’anjela li qapaab’aal re xpaab’ankil lix chaq’rab’ li Dios—us ta nokoxse’e li ruchich’och’—malaj naq naqatz’eqtaana yalaq na’leb’ li naxsahila rib’ rik’in li q’etok sumwank, yooko chixk’anjelankil li qapaab’aal, ut chi jo’kan naq naniman li qapaab’aal.Jo’kan ajwi’, xtzolb’al lix Hu laj Mormon chi kok’ aj xsa’ naxnimob’resi li qapaab’aal.
Maajun chik hu wan li naxch’olob’ xyaalal li Jesukristo rik’in xnimal li wankilal ut chi saqen ru jo’ a’an.
Eb’ lix profeet, chi musiq’anb’il xb’aan li Qaawa’, ke’ril li qakutankil ut ke’xsik’ ru li na’leb’ li q’axal wi’chik tooxtenq’a.
Lix Hu laj Mormon, a’an li qamanual re xkolb’al qib’ sa’ roso’jikeb’ li kutan a’in.Ut li tz’aqal kolb’a-ib’ nachal naq naqajunaji qib’ rik’in li qaChoxahil Yuwa’ ut li Jesukristo!
Li yu’am chi maak’a’ li Dios nujenaq rik’in li xiw.
Li yu’am chi wan li Dios nujenaq rik’in li tuqtuukilal.
Yaal a’in xb’aan naq neke’osob’tesiik sa’ musiq’ej li tiikeb’ chi paab’ank.
Xk’ulb’al li na’leb’ chi k’utb’esinb’il, a’an jun reheb’ li xnimal ru osob’tesiik a’an.Li Qaawa’ kixye naq wi toopatz’oq, naru taqak’ul “chi tasal tasal li k’utb’esinb’il na’leb’.”20 Ninyeechi’i eere naq sa’ xnimankil lee wankil chixk’ulb’al li k’utb’esinb’il na’leb’, li Qaawa’ texxb’eresi ut texrosob’tesi rik’ineb’ li musiq’ejil maatan chi numtajenaq.Li rox na’leb’: ink’a’ xkanab’ankil xkawresinkil qib’Sa’ ajwi’ xhoonalil li usaak, laj Moroni ink’a’ kixkanab’ xkawresinkil lix tenamit.
Maajun wa kixkanab’.
Maajun wa ki’ok chi hilank.Laj tza maajun wa naxkanab’ qapleetinkil.
Chi jo’kan, maajun wa naru taqakanab’ xkawresinkil qib’.
Wi ak xqatzol xtenq’ankil qib’ qajunes qib’—sa’ tib’elej, sa’ k’a’uxlej, ut sa’ musiq’ej—kawresinb’ilo chi us chi numtaak sa’ xb’een laj tza.Ex inraarokil komon ixq, wan eeseeb’al chixyiib’ankil li kolb’a-ib’ na’ajej choq’ eere ut choq’ reheb’ lee raarookil komon.
Jo’kan ajwi’, tiqib’anb’ilex rik’in xwankilal li choxa li naxk’e eewankil chixkawresinkil xpaab’aaleb’ lee komon chi chaab’il.21 Ut laa’ex maajun wa nekekanab’ xb’aanunkil.
Xek’ut xyaalalil a’an chiru li chihab’ a’in.Meekanab’ xik chi uub’ej!
Lee b’aanuhom re xkolb’al rix lee junkab’al ut xkawresinkil xpaab’aaleb’ lee raarookil komon taarosob’tesiheb’ k’iila tasal tenamit li toj te’chalq.Ex inraarokil komon ixq, k’a’jo’ xk’ihal li usilal li naru taqoyb’eni!
Li Qaawa’ xexxk’e arin anajwan xb’aan naq xnaw naq tz’aqal eeseeb’al re xnumsinkileb’ li ch’a’ajkilal re roso’jikeb’ li kutan a’in.
Xnaw naq teetaw ru xnimal ru lix k’anjel ut naq kawalaqex chi tenq’ank chixtz’aqob’resinkil ru.Ink’a’ tinye naq moko ch’a’ajaq ta li k’a’ru chalel, a’b’an tinyeechi’i eere naq xnimalaq ru li k’a’ru chalel choq’ reheb’ li kawresinb’ileb’ ut li toj neke’xkawresi rib’ chi wank jo’ k’anjeleb’aal sa’ ruq’ li Qaawa’.Ex inraarokil komon ixq, moko yal ta taqakuy li kutankil a’in.
Chiqak’ul b’an li k’a’ru chalel rik’in paab’aal!
Naru naq li kutan li choqinb’il, a’an xhoonalil li usaak sa’ musiq’ej.
Naru naq a’an xhoonalil naq li qawankil nimaq wi’chik chiru qawankil sa’ xhoonalil li tuqtuukilal.Ninyeechi’i eere naq wi taqayiib’ li qakolb’a-ib’ na’ajej, taqakawresi qib’ chixpaab’ankil li Dios, ut maajun wa taqakanab’ xkawresinkil qib’, li Dios toorosob’tesi.
A’an “tooxkol; relik chi yaal, jo’kan naq tixye tuqtuukilal re li qaam, ut tixk’e nimla paab’aal qe, ut … tixk’e chiqayo’oni naq sa’ xk’ab’a’ a’an tookole’q.”22Sa’ xkawresinkil eerib’ chixk’ulb’al li k’a’ru chalel rik’in paab’aal, teek’ul li ninqi yeechi’ihom a’in!
Ninch’olob’ xyaalal a’in, ut ninwotz inrahom choq’ eere ut li woyb’enihom cherix sa’ lix loq’laj k’ab’a’ li Jesukristo, amen.
Ex was wiitz’in, ninb’antioxi naq wan inhoonal chi aatinak eerik’in sa’ li ch’utam a’in re sabado q’ojyin sa’ li jolomil ch’utub’aj-ib’ a’in.
Re xtikib’ankil li jolomil ch’utub’aj-ib’ eq’la chaq, li Awa’b’ej Russell M. Nelson kixye naq “li saq ruhil k’utb’esinb’il na’leb’ choq’ reheb’ lix patz’om lee raam tixb’aanu naq li ch’utub’aj-ib’ a’in jwal sahaq ut ink’a’ taasachq sa’ eech’ool.
Wi maji’ nekesik’ xtenq’ li Santil Musiq’ej re teerab’i li taaraj li Qaawa’ naq teerab’i chiruheb’ li wiib’ kutan a’in, nekexinb’oq naq teeb’aanu anajwan.”1 Ninsik’ li osob’tesiik a’an naq ninkawresi wib’ re xk’ulb’al k’utb’esinb’il na’leb’ choq’ re li wank eerik’in anajwan.
Lin tz’aam, a’an naq teek’ul lix k’utb’esinb’il na’leb’ li Dios.Lix tusulal xk’ulb’al lix k’utb’esinb’il na’leb’ li Dios ink’a’ najala chalen chaq xkutankil laj Adan ut li xEva.
Ink’a’ najala a’an choq’ reheb’ chixjunil lix moos li Qaawa’ chalen chaq sa’ xtiklajik toj anajwan.
Juntaq’eet ajwi’ a’an choq’ eere ut choq’ we.
Junelik na’uxman rik’in xk’anjelankil li paab’aal.2Li saaj aj Jose Smith kiwan xpaab’aal re tz’aamank chiru li Dios, ut kixpaab’ naq li Dios tixsume li k’a’ru naraj ru.
Li sumenk kixk’ul kixjal li ruchich’och’.
Kiraj xnawb’al b’ar wan li iglees taa’ok wi’ re naq taasaqob’resiiq ru chirixeb’ lix maak.
Li sumenk kixk’ul kixwaklesi xch’ool chixtz’aamankil xsumenkil xkomoneb’ chik lix patz’om ut chixk’anjelakil li k’utb’esinb’il na’leb’ k’eeb’il re.3Maare chanchanaq a’an li teek’ul sa’ li jolomil ch’utub’aj-ib’ a’in.
Wankeb’ lee patz’om li nekesik’ xsumenkileb’.
Tz’aqal lee paab’aal re naq teeroyb’eni naq li Dios tixsumeheb’ lee patz’om rik’ineb’ xyaab’ xkux lix moos.4 Ink’a’ texruuq chi patz’ok rik’in xyaab’ eekux reheb’ li te’aatinaq, a’b’an naru nekexpatz’ok re lee Choxahil Yuwa’ sa’ jun li tij.Ninnaw tz’aqal naq lee sumenkil te’xk’ul rib’ rik’in li nekeraj ru ut rik’in lix kawresinkil eerib’ sa’ musiq’ej.
Wi nekeraj ru junaq eesumenkil li aajel ru choq’ re li junelik q’e kutan malaj choq’ reheb’ lee ras eeriitz’in, ch’olch’o naq taawulaq eesumenkil.
A’b’anan, toj aran, maare teek’ul—jo’ laj Jose Smith—lee sumenkil re naq tawanq eekuyum.5Wi lee paab’aal chirix li Jesukristo naxq’unob’resi lee raam rik’in xtenq’ lix tojb’al rix li maak, jwal texruuq wi’chik chireek’ankil lix toch’om li Musiq’ej jo’ xsumenkil lee tij.
Lin numsihom laa’in a’an naq li q’unil ut ch’anch’ookil xyaab’ kuxej—li tz’aqal yaal—ch’olch’o nak’utun ut nintaw ru sa’ ink’a’uxl naq maak’a’ li choqink ut naq nink’e wib’ rub’el rajom li Qaawa’.
Li eek’ahom re tuulanil a’an naru nach’olob’aman chi us jo’ “Ink’a’ chi’uxmanq li nawaj laa’in, a’ b’an laa wajom laa’at.”6Li tusulal a’in re li k’utb’esinb’il na’leb’ a’an xyaalal naq teerab’iheb’ li te’aatinaq sa’ li jolomil ch’utub’aj-ib’ chirix lix tzol’leb’ li Kristo.7 Naqak’ul k’utb’esinb’il na’leb’ chi b’ayatq a’ yaal chan ru naqayal qaq’e chixk’amb’al lix tzol’leb’ li Kristo sa’ li qach’ool ut naqak’anjela sa’ qayu’am.Maare jultik eere naq sa’ lix Hu laj Mormon laj Nefi kixk’ut chiqu naq li paab’aal chirix li Jesukristo a’an li tz’aqal aajel ru re xk’ulb’al k’utb’esinb’il na’leb’ chirix li yaal ut re naq taqanaw chi yaal naq yooko chixtaaqenkil li Kolonel.
Laj Nefi kixtz’iib’aheb’ li aatin a’in k’iila chihab’ chaq rub’elaj xyo’lajik li Jesukristo sa’ li ruchich’och’:“Ebʼ li anjel nekeʼaatinak rikʼin lix wankil li Santil Musiqʼej, joʼkan naq nekeʼxye li raatin li Kristo.
Joʼkan naq kinye eere, chetzeka xsahil li raatin li Kristo, xbʼaan naq kʼehomaq reetal, li raatin li Kristo tixye eere chixjunil li kʼaʼaq re ru tento teebʼaanu.“Joʼkan naq anajwan, chirix naq kinye li aatin aʼin, wi inkʼaʼ neketaw ru, aʼanaq saʼ xkʼabʼaʼ naq inkʼaʼ nekexpatzʼok, chi moko nekextochʼok; joʼkan naq moko kʼambʼilex ta saʼ li saqen, tento bʼan texʼosoʼq saʼ li qʼojyin.“Xbʼaan naq kʼehomaq reetal, ninye wiʼchik eere naq wi texʼok chiru li bʼe, ut teekʼul li Santil Musiqʼej, aʼan tixkʼut cheru chixjunil li kʼaʼaq re ru tento teebʼaanu.“Kʼehomaq reetal, aʼin li tzolʼlebʼ re li Kristo, ut maajun chik tzolʼlebʼ taakʼuteʼq toj chirix naq tixkʼutbʼesi ribʼ cheru saʼ li tzʼejwalej.
Ut naq tixkʼutbʼesi ribʼ cheru saʼ li tzʼejwalej, li kʼaʼaq re ru tixye eere, aʼanaq teekʼe eechʼool chixbʼaanunkil.”8Li Qaawa’ tooraatina sa’ xtz’uumaleb’ re lix moos anajwan ut sa’eb’ li kutan chalel.
A’an tixye qe k’a’ru tento taqab’aanu.9 Li Kolonel moko tixjap ta re chixyeeb’aleb’ lix taqlahom eere chi moko we laa’in.
Jo’ kixk’ut chiru laj Elias:“Kichaq’ok li Qaawa’ ut kixye, elen chaq ut xaqab’ aawib’ chiru li Qaawa’, sa’ xb’een li tzuul.
Toja’ naq li Qaawa’ kinume’ ut kiwan jun kawil kaq-sut-iq’ li kixjach li tzuul ut kilajxjor eb’ li pek chiru li Qaawa’; a’b’an li Qaawa’ maa’ani sa’ li kaq-sut-iq’: chirix li kaq-sut-iq’ aka’ chik li hiik; a’b’an li Qaawa’ maa’ani sa’ li hiik:“Chirix li hiik, aka’ chik li xam; a’b’an li Qaawa’ maa’ani sa’ li xam: chirix chik li xam aka’ chik li mayuus, timil timil ki’eek’ank.”10Taqab’i li xyaab’ kuxej a’an naq wan li qapaab’aal chirix li Qaawa’.
Rik’in tz’aqal paab’aal, taqapatz’ qab’eresinkil re naq tooxik ut taqab’aanu li k’a’ru tixpatz’ qe.11 Ak wanq chik qapaab’aal re naq taqanaw naq a’ yaal k’a’ru tixpatz’ qe taarosob’tesiheb’ li qas qiitz’in, ut tooruuq chi saqob’resiik chiru li b’e sa’ xk’ab’a’ lix rahom choq’ qe.Naq li qapaab’aal chirix li Jesukristo tooxk’am chixsik’b’al qasumenkil rik’in li qaYuwa’, li paab’aal a’an tixk’am ajwi’ chaq xq’unal li Kolonel re naq taqab’i lix b’eresihom ut wanq ut sahaq qach’ool chi ab’ink chiru.
Jo’kan ut taqab’icha li raatinul li b’ich chi sa qach’ool, us ta kaw li k’anjel: “Sa li k’anjel, at inQaawa’.”12Naq naniman lix tzol’leb’ li Kristo sa’ li qayu’am ut sa’ li qaam, naniman li qarahom ut li qusilal choq’ reheb’ li maajun wa xk’ulumeb’ li rosob’tesihom li paab’aal chirix li Jesukristo malaj li neke’ch’a’ajko’ chiru xch’olankil.
Ch’a’aj ab’ink chiru lix taqlahom li Qaawa’ wi maak’a’ qapaab’aal malaj wi ink’a’ naqakanab’ qib’ sa’ ruq’ a’an.
Naq junjunqeb’ neke’sach xpaab’aal chirix li Kolonel, naru neke’xwech’ lix na’leb’, neke’ok chixyeeb’al naq us li k’a’ru ink’a’ ink’a’ us ut naq ink’a’ us li k’a’ru us.13 Re naq ink’a’ taqab’aanu a’an, aajel ru naq li k’utb’esinb’il na’leb’ naqak’ul naxk’am rib’ rik’in lix k’utum li Qaawa’ ut eb’ lix profeet.Ex was wiitz’in, li paab’aal aajel ru re ab’ink chiruheb’ lix taqlahom li Qaawa’.
Aajel ru li paab’aal chirix li Jesukristo re k’anjelak chiruheb’ li qas qiitz’in sa’ xk’ab’a’ a’an.
Aajel ru li paab’aal re xk’utb’al lix evangelio ut xyeechi’inkil reheb’ li kristiaan li maare maji’ reek’ahomeb’ xyaab’ xkux li Musiq’ej ut li maare neke’xtz’eqtaana xyaalil li esil a’in.
A’b’an naq naqak’anjela li qapaab’aal chirix li Kristo—ut naqataaqe lix yo’yookil profeet—li paab’aal taak’iiq sa’ chixjunil li ruchich’och’.
B’antiox re li tecnologia, maare k’iheb’ chik li ralal xk’ajol li Dios te’rab’i ut te’xk’e reetal li raatin li Dios chiru xraqik li xamaan a’in chiru wiib’aq chik li kutan sa’ resilal li ruchich’och’.Rik’in jun xnimal chik paab’aal naq a’in lix Iglees ut li rawa’b’ejihom li Qaawa’ sa xb’een li ruchich’och’, naab’aleb’ chik li komon neke’xtoj li lajetqil ut neke’xtenq’aheb’ li wankeb’ rajom ru, us ta eb’ li komon a’an wankeb’ ajwi’ xch’a’ajkilal.
Chi wankeb’ xpaab’aal naq neke’b’oqe’ xb’aan li Jesukristo, eb’ li misioneer sa’ chixjunil li ruchich’och’ neke’xtaw chan ru te’xwaklesi rib’ sa’ xb’een li ch’a’ajkilal wanko wi’ xb’aan li nimla yajel, ut neke’xb’aanu a’an chi kaweb’ ut chi saheb’ xch’ool.
Ut sa’ xyalb’aleb’ xq’e, yoo chi kawob’resiik lix paab’aaleb’.Li junpak’alil ut li yale’k a’aneb’ chalen chaq junxil jun na’ajej b’ar wi’ nak’i li paab’aal.
Junelik yaal a’an, mas wi’chik chalen chaq sa’ xtiklajik lix k’ojob’ankil wi’chik ut lix k’uub’ankil wi’chik lix Iglees li Qaawa’.14Li na’leb’ kixye li Awa’b’ej George Q. Cannon k’iila chihab’ chaq tz’aqal yaal anajwan ut toj reetal naq li Kolonel taak’ulunq wi’chik chixb’eresinkil lix Iglees ut lix tenamit: “Li ab’ink chiru li evangelio naxk’ameb’ li kristiaan chi wank chi nach’ ut chi junaj rik’in li Qaawa’.
Naxk’ojob’ jun xwanjikeb’ li winq sa’ ruchich’och’ rik’in laj Nimla Yo’ob’tesihom re li choxa.
Naxk’am chaq sa’ xk’a’uxl li winqilal jun eek’ahom re tixkanab’ rib’ sa’ ruq’ li Nimajwal ut naq a’an narab’iheb’ ut naxsumeheb’ lix tz’aam li neke’xkanab’ rib’ sa’ ruq’ a’an.
Sa’eb’ li hoonal re yale’k ut ch’a’ajkilal, li eek’ahom a’an maak’a’ xtz’aq.
Eb’ li ch’a’ajkilal naru neke’chal sa’ xb’een jun ajwi’ li kristiaan malaj sa’ xb’een jun chi tenamit, li sachk naru naxxib’esi ut narisi li royb’enihomeb’ li kristiaan, a’b’anan, wi eb’ li kristiaan neke’xyal xq’e chixk’ulb’aleb’ li rosob’tesihom li evangelio rik’in li paab’ank, wankeb’ jun xna’aj chaab’il; xaqxookeb’ sa’ xb’een jun li pek li ink’a’ naru chi eek’asiik.”15Ninch’olob’ xyaalal naq li pek li k’ojk’o wi’ lix nawom qach’ool naxk’ut naq li Jesus a’an li Kristo; naq a’an a’in lix Iglees li naxb’eresi a’an; ut naq li Awa’b’ej Russell M. Nelson a’an lix yo’yookil profeet sa’ li qakutankil.Li Awa’b’ej Nelson naxsik’ ut naxk’ul lix b’eresihom li Qaawa’.
A’an jun eetalil choq’ we re xsik’b’al li b’eresihom a’an chi yalb’il inq’e.
Li yalok q’e a’an re ab’ink chiru li Qaawa’ wan sa’ raameb’ chixjunileb’ li neke’aatinak malaj te’aatinaq, te’tijoq, malaj te’b’ichanq sa’ li jolomil ch’utub’aj-ib’ a’in re lix Iglees.Nintz’aama naq chixjunileb’ sa’ xb’een li ruchich’och’ li te’iloq re malaj te’rab’i li jolomil ch’utub’aj-ib’ a’in te’reek’a lix rahom li Qaawa’ choq’ reheb’.
Li qaChoxahil Yuwa’ ak xsumehom lin tij re naq tweek’a b’ayaq lix rahom li Kolonel choq’ eere ut lix rahom lee Choxahil Yuwa’, a’ li qaChoxahil Yuwa’.Ninch’olob’ xyaalal naq yo’yo li Jesukristo.
A’an aj Kolol qe ut aj Tojol qix.
A’an a’in lix Iglees.
A’an najolomin re.
A’an, rochb’een lix Choxahil Yuwa’, ke’xk’utb’esi rib’ sa’ kristiaanil chiru laj Jose Smith sa’ jun k’iche’ aran Nueva York.
Lix evangelio li Jesukristo ut lix tijonelil ke’k’ojob’aak wi’chik rik’ineb’ xtenq’ lix choxahil taql.16 Rik’in lix wankil li Santil Musiq’ej, ninnaw naq yaal a’an.Nintz’aama naq teetaw ajwi’ li xnawom ch’oolej a’an.
Nintz’aama naq teepatz’ re li qaChoxahil Yuwa’ li paab’aal chirix li Jesukristo nekeraj ru re naq teek’ul ut teepaab’ li sumwank li neke’k’ehok eek’ulub’ chixk’ulb’al li Santil Musiq’ej choq’ eerochb’een junelik.
Ninkanab’ eerik’in lix nawom inch’ool ut inrahom, sa’ xk’ab’a’ li Jesukristo, amen.
Ex was wiitz’in, li qaChoxahil Yuwa’ ut li Jesukristo neke’raj qosob’tesinkil chiqajunqal.1 Li patz’om, chan ru naq taqataw ut taqak’uleb’ li osob’tesink a’in, wanjenaq chi tzolb’il ut chi na’leb’anb’il xb’aaneb’ li ninq xnawomeb’ chiru k’iila cient chihab’.2 Wankeb’ li neke’yehok re naq li osob’tesink neke’k’ule’ jo’ tojleb’; ka’ajwi’ naru naqak’ul xb’aan qak’anjel.
Wankeb’ chik li neke’yehok re naq li Dios ak xsik’ ru ani taarosob’tesi ut chan ru—ut ink’a’ naru xjalb’al li na’leb’ a’an.
Xkab’ichaleb’ li na’leb’ a’in wankeb’ xmajelal.
Eb’ li osob’tesink li neke’chal chaq sa’ choxa ink’a’ neke’kule’ rik’in xnumtajenaqil li yaloq q’e re xk’ulb’al “xtojb’al eek’anjel,” ut ink’a’ neke’chal rik’in yal royb’eninkil naq tooxtz’aq li loteria.
Ink’a’, li yaal moko jo’ ta a’an, ut naxk’am b’an rib’ rik’in lix rahom li qaChoxahil choq’ reheb’ laj eechaninel li k’a’ru re—choq’ qe laa’o.
Li tz’aqal yaal li k’ojob’anb’il wi’chik naxk’ut naq eb’ li osob’tesink maajo’q’e neke’k’ule’ jo’ tojleb’, a’ut naq li k’anjel naqab’aanu rik’in paab’aal, sa’ xtiklajik jo’ ajwi’ junelik, aajel ru.3Naq naqak’oxla chan ru naq naqak’ul li osob’tesiik rik’in li Dios, naru naqajuntaq’eeta li choxahil osob’tesiik rik’in jun nimla tuub’ chi si’.
K’oxlahomaq naq sa’ xyi a’an wan b’ayaq li noq’, ut sa’ xb’een a’an b’ayaq li k’aj che’.
Chirix a’an wan li si’ nim wi’chik, chirix a’an kok’ b’ar che’, chirix a’an ninqi che’.
Sa’ li tuub’ chi si’ a’in naab’al li che’ wan, naru chixk’eeb’al li saqen ut li tiq chiru k’iila kutan.
K’oxlahomaq naq chixk’atq li tuub’ chi si’ a’in wan jun li ch’ina fosforo, li naru nalochman.4Re rach’ab’ankil li wankilal li wan sa’ li si’, tento xlochb’al li fosforo ut xtz’ab’b’al li noq’.
Li noq’ sa’ junpaat taalochq, ut taa’ok chixk’atb’al li si’ li nim wi’chik.
Chirix naq xtikla li k’atok a’in, yooq chi b’eek toj reetal naq ak k’atb’il chixjunil li si’, malaj isinb’il chixjunil li iq’.Xlochb’al li fosforo ut xtz’ab’b’al li si’ a’aneb’ kok’ k’anjel li neke’xkanab’ chi ach’ab’aak li wankilal li wan sa’ li si’.5 Wi ink’a’ nalochman li fosforo, maak’a’ nak’ulman, maak’a’ naxye jo’ nimal li tuub’ chi si’.
Wi nalochman li fosforo ut ink’a’ nak’ehe’ sa’ li noq’, yal b’ab’ay ajwi’ li saqen ut li tiq li na’el chaq sa’ li fosforo, ut li wankilal chi k’atk li wan sa’ li si’ nakana chi b’ak’b’o.
Wi nalaj li iq’ sa’ yalaq hoonal, ink’a’ naru na’ux li k’atk.Chi jo’kan ajwi’, lix k’ihal li osob’tesink naraj xk’eeb’al qe li Dios naraj naq wanq qab’aanuhom—li b’aanunb’il xb’aan li qapaab’aal chirix li Jesukristo.
Li paab’aal chirix li Kolonel, wan rik’in a’an li k’anjel jo’ ajwi’ li wankilal.6 Xb’een wa, nokok’anjelak rik’in paab’aal; ut chirix a’an nachal li wankilal—jo’ chanru naraj li Dios, ut jo’q’e naraj.
Aajel ru lix tusulal ru.7 A’ut, li k’anjel li na’ajman junelik q’axal ka’ch’in chiru li osob’tesink li naqak’ul moqon.8K’oxlahomaq li kik’ulman naq ke’chal li k’anti’ li neke’kamsink, li ke’ok sa’ xyanqeb’ laj Israelita najter naq yookeb’ chi xik sa’ li yeechi’inb’il ch’och’.
Naq neke’ti’ok li k’anti’, neke’kam li kristiaan.
A’ut li ani tiwb’il naru nak’ira rik’in ilok chiru jun li k’anti’ re q’an ch’iich’ bronce li kijxyiib’ laj Moises ut kixtaqsi sa’ ru’uj jun che’.9 Jo’ nimal li k’anjel naraj re ilok chiru k’a’ruhaq?
Chixjunileb’ li ke’ilok, ke’xk’ul lix wankilal li choxa ut ke’k’ira.
Wankeb’ chik laj Israelita li ke’tiwe’ li ink’a’ ke’ilok chiru li k’anti’ ch’iich’, ut ke’kam.
Maare maak’a’eb’ xpaab’aal chi ilok.10 Maare ink’a’ neke’xpaab’ naq rik’in yal xb’aanunkil jun ch’ina k’anjel jo’ a’an, taa’uxq li k’iraak.
Malaj maare ke’kawu li raameb’ ut ke’xtz’eqtaana li na’leb’ k’eeb’il xb’aan lix profeet li Dios.11Li na’leb’ ach’ab’anb’il wi’ li osob’tesink li nachal rik’in li Dios, wan chi junelik.
Jo’eb’ laj Israelita najter, laa’o ajwi’ tento taqak’anjela li qapaab’aal chirix li Jesukristo re too’osob’tesiiq.
Li Dios kixch’olob’ naq “wan jun li chaq’rab’, li taqlanb’il chaq chi yeemank sa’ choxa chi ink’a’ naru xjalb’al, rub’elaj chaq lix k’ojlajik li ruchich’och’ a’in, li nak’eeman wi’ chixjunil li osob’tesink—ut naq naqak’ul junaq osob’tesink rik’in li Dios, a’an xb’aan ab’ink chiru li jun chaq’rab’ a’an li nak’eeman wi’.”12 Us ta yaal a’in, moko nachal ta li osob’tesink jo’ tojleb’—moko yaal ta li na’leb’ a’an—a’ut tento naq wan aak’ulub’ chixk’ulb’al.
Nachal li qakolb’al xb’aan lix chaab’ilal ut li rusilal li Jesukristo.13 Lix nimal ru lix mayej re xtojb’al rix li maak naraj naxye naq li si’ ink’a’ naru nak’ehe’ sa’ ajl; li qach’ina k’anjel laa’o yal chanchan naq maak’a’il chiru a’an.
A’b’an moko maak’a’il ta, ut ninqeb’ xwankil; sa’ li q’ojyin, jun li fosforo li nalochman naru taa’ile’q chi najt.
Relik chi yaal, naru na’ile’ sa’ choxa xb’aan naq neke’ajman li kok’ k’anjel re paab’aal re xlochb’al lix yeechi’ihom li Dios.14Re xk’ulb’al jun li osob’tesink rik’in li Dios, tatk’anjelaq rik’in paab’aal, chi jo’kan xlochb’al li musiq’ejil fosforo li k’eeb’il wi’ li choxahil osob’tesink a’an.
Jo’ jun eetalil, jun xyaalalil li tijok a’an xk’ulb’al li osob’tesink li wan xch’ool li Dios chixk’eeb’al, a’ut aajel ru xb’een wa naq tootz’aamanq.15 Laj Alma kixjap re re xtz’aamankil li uxtaan, ut ki’oso’ lix rahilal; ink’a’ chik tawasinb’il xb’aan xjultikankil lix maak.
Li sahil ch’oolejil kireek’a kinumta sa’ xb’een lix rahilal—yal rik’in naq kixjap re sa’ xch’ool rik’in paab’aal chirix li Jesukristo.16 Li k’anjel li na’ajman ru choq’ qe, a’an naq taawanq tz’aqal li qapaab’aal chirix li Kristo re toopatz’oq chi anchal qach’ool chiru li Dios rik’in tijok, ut naq taawanq qach’ool chixkanab’ankil naq taasumenq jo’ chanru naraj, ut jo’q’e naraj.Wan naq li k’anjel li na’ajman ru re te’chalq li osob’tesink maawa’ yal li ilok ut li patz’ok; wan naq na’ajman ru naq k’iila sut taab’aanumanq li k’anjel rik’in paab’aal.
Numenaq jun cient chihab’ rik’in meer, laj Brigham Young kixye re jun teep chi aj Paab’anel sa’ Roso’jikeb’ li Kutan naq te’xik ut te’xyiib’ rochocheb’ sa’ Arizona, jun na’ajej sa’ li tenamit Estados Unidos li q’axal chaqi.
Chirix wulak sa’ Arizona, li teep a’an ke’laj lix ha’eb’, ut ke’xxuwa naq maare te’kamq.
Ke’xtz’aama xtenq’ankil chiru li Dios.
Sa’ junpaat kichal li hab’ ut li saqb’ach, ut ke’ru chixnujob’resinkil chi ha’ lix k’uuleb’aaleb’, ut chixk’eeb’al xha’ileb’ lix xul.
Ke’b’antioxin ut ke’kawu xmetz’eweb’, toja’ naq ke’sutq’i Lago Salado, ut ke’xnima ru lix chaab’ilal li Dios.
Chirix xsutq’ijikeb’, ke’xye resil lix xikikeb’ re laj Brigham Young, ut ke’xye naq neke’xk’oxla naq ink’a’ neke’ru chi wank li ochoch sa’ Arizona.Chirix rab’inkil li esil, laj Brigham Young kixpatz’ re jun winq sa’ li kab’l k’a’ru naxk’oxla chirix lix xikikeb’ ut chirix li sachb’a-ch’oolej li kik’ulman.
Li winq a’an, aj Daniel W. Jones xk’ab’a’, kichaq’ok, “Laa’in xinnujob’resi raj ink’uuleb’aal, xkohin raj chi uub’ej, ut xintijok raj wi’chik.” Li Hermano Brigham kixk’e li ruq’ sa’ xb’een li Hermano Jones ut kixye, “A’in li winq li taajolominq naq tooxik wi’chik Arizona.”17Chiqajunil wankeb’ li kutan li jultikeb’ qe naq xookoho chi uub’ej ut xootijok wi’chik, ut kichal li osob’tesink.
Li k’a’ru kixk’ul laj Michael ut li xMarian Holmes naxk’ut xyaalal li na’leb’ a’in.
Laj Michael ut laa’in xook’anjelak sa’ komonil jo’ Setenta re Area.
Laa’in junelik nawulak chiwu naq nab’oqe’ a’an chi tijok sa’eb’ li qach’utam, xb’aan naq k’utk’u naq kaw lix musiq’ a’an; naxnaw chan ru aatinak rik’in li Dios.
Xinsaho’ rik’in rab’inkil a’an chi tijok.
Sa’ xtiklajik chaq lix sumlajikeb’, laj Michael ut li xMarian ink’a’ yookeb’ chaq chi tijok ut chi wulak sa’ li iglees.
Laatz’eb’ ru rik’in oxib’ li kok’al, ut yoo chaq laj Michael chi k’anjelak jo’ aj kab’lanel.
Laj Michael naxk’oxla naq a’an maawa’ winq aj paab’anel.
Sa’ jun ewu, kichal lix obiisp sa’ rochocheb’ ut kixtz’aama chiruheb’ naq te’ok chi tijok.Chirix naq xko’o li obiisp, laj Michael ut li xMarian ke’xk’e xch’ool naq te’xyal xq’e chi tijok.
Naq xikeb’ re chi wark, ke’wiq’la chire lix ch’aat, ut chi moko kaw ta xch’ool, laj Michael ki’ok chi tijok.
Chirix xyeeb’al junjunq li aatin sa’ lix tij, kixaqli laj Michael ut kixye, “Marian, ink’a’ naru ninb’aanu a’in.” Naq kixxaqab’ rib’ ut ok re chi elk, li xMarian kixchap chi ruq’, kixwiq’ib’ wi’chik, ut kixye, “Mike, naru nakab’aanu a’in.
B’aanu wi’chik.” Naq kixtz’aama a’in, laj Michael kixchoy jun li ch’ina tij.Eb’ laj Holmes ke’ok chi tijok wulaj wulaj.
Ke’b’oqe’ xb’aan jun rech kab’aleb’ chi wulak sa’ li iglees, ut xkoheb’.
Naq ke’ok sa’ li ch’utleb’aal ut ke’rab’i li b’ich sa’ xtiklajik, li Musiq’ej kixye reheb’ sa’ hasb’, “Tz’aqal yaal a’in.” Moqon, chi ink’a’ patz’b’il, laj Michael ki’ok chirisinkil chaq b’ayaq li mul chiru li ch’utleb’aal.
Naq kixb’aanu, kireek’a li aatin sa’ xch’ool, “A’in li wochoch.”Laj Michael ut li xMarian ke’xk’ul xb’oqb’aleb’ ut ke’ok chi k’anjelak sa’ lix teep ut sa’ li oqech.
Ke’tz’ape’ sa’ junajil sa’ wiib’al, ut rik’in oxib’eb’ lix kok’al.
Ke’yo’la chik li kok’al toj reetal naq kab’laju ke’wan.
Eb’ laj Holmes ke’k’anjelak sa’ wiib’al choq’ awa’b’ej re mision ut rixaqil—wiib’ sut.Li xb’een ch’ina tij a’an jun li ch’ina k’anjel, b’aanunb’il rik’in paab’aal, li kitikib’ank re li rosob’tesihom li choxa.
Eb’ laj Holmes ke’xk’e xsi’ lix xamlel li paab’aal rik’in wulak sa’ li iglees ut k’anjelak aran.
Lix k’anjeleb’ jo’ tzolom xkanab’ jun nimla xam li toj wan chi lochlo ut nawaklesin ch’oolej toj sa’ li kutan a’in.Rajlal tento taawanq li iq’ choq’ re li xam, re naq taa’ach’ab’aaq li wankilal li wan sa’ li si’.
Jo’ k’utk’u sa’ xyu’am laj Michael ut li xMarian Holmes, sa’ xpaab’ankil li Kristo, tento taawanq li b’aanuhom rajlal re naq toj lochlooq li xam.
Li kok’ k’anjel naru neke’xk’e qawankil chi b’eek chiru xb’ehil li sumwank, ut naru neke’xk’am chaq li xninqal ru osob’tesink li naxk’e li Dios.
A’ut ka’ajwi’ nanume’ li iq’ wi eb’ li qoq yookeb’ chi b’ehek.
Wan naq na’ajman ru naq taqayiib’ jun li tzimaj ut roq tzimaj xb’een wa chiru naq nak’utb’esiman chiqu b’ar tooxik re xsik’b’al li tzakemq.18 Wan naq na’ajman ru xyiib’ankil li k’anjeleb’aal xb’een wa chiru naq nak’utb’esiman chiqu chan ru xyiib’ankil jun li jukub’.19 Wan naq chi b’eresinb’il xb’aan lix profeet li Qaawa’, na’ajman ru naq taqak’uub’ jun ch’ina wa rik’in xka’ch’inal li aseeyt ut k’aj li wan qik’in, xb’een wa chiru naq taqak’ul li meet re aseey ut li uk’al chi k’aj li ink’a’ nalaj.20 Ut wan naq tento naq “ch’anch’o toowanq, ut taqanaw naq li Dios a’an li Dios,” ut taqakanab’ chiqosob’tesinkil jo’q’e naraj.21Naq laa’at nakak’ul junaq osob’tesink rik’in li Dios, naru taanaw naq xat-ab’ink chiru jun chaq’rab’ li nak’eeman wi’ li osob’tesink a’an.22 A’ut chijultiko’q aawe naq li chaq’rab’ li “ink’a’ naru xjalb’al” moko k’eeb’il ta xhoonal lix tz’aqlojik; sa’ jalan chik aatin, nachal li osob’tesink jo’q’e naraj li Dios.
Jo’kan ajwi’ eb’ li najteril profeet li yookeb’ chixsik’b’al lix choxahil ochocheb’23 sa’ li paab’aal ke’kamk, ... chi ink’a’ koxe’xtaw li yeechi’inb’il chaq reheb’, ka’ajwi’ ke’ril toj chi najt ut ke’saho’ sa’ xch’ool.”24 Wi ink’a’ xak’ul—malaj wi maji’ nakak’ul—jun osob’tesink rik’in li Dios li ajb’il aab’aan, mapo’resi aach’ool rik’in xpatz’inkil k’a’ chik ru tento taab’aanu.
Ruuchil a’an, chapaab’ li raatin laj Jose Smith naq “chi sa aach’ool chab’aanu chixjunil li k’a’aq re ru li naru chawu; toja’ ut naq tatruuq chi xaqliik, chi anchal xkawilal aach’ool, re taawil ... naq taak’utb’esimanq lix tel li Dios.”25 Wankeb’ li osob’tesink li k’uulanb’ileb’ toj moqon, choq’ reheb’ ajwi’ li ralal xk’ajol li Dios li q’axal kaweb’ xch’ool.26Waqib’ po chaq, xk’utman chiqu jun k’uub’anb’il na’leb’, b’aanunb’il sa’ li ochoch ut tenq’anb’il xb’aan li Iglees, re xtzolb’al li tzol’leb’, xnimob’resinkil li paab’aal, ut xkawob’resinkileb’ li komon ut li junkab’al.
Li Awa’b’ej Russell M. Nelson xyeechi’i naq eb’ li jalok a’in taaruuq toohe’xtenq’a chi kanaak chi yo’yo sa’ musiq’ej, te’xnimob’resi xsahil qach’ool sa’ li evangelio, ut te’xchamob’resi lix jalajik qach’ool chirix li qaChoxahil Yuwa’ ut li Jesukristo.27 A’ut a’ yaal qe laa’o ma taqak’uleb’ li osob’tesink a’in.
A’ yaal qe chiqajunqal ma taqate ut taqatzol Kim, Taaqehin—Choq’ reheb’ li komon ut li junkab’al, rochb’eeneb’ li loq’laj hu ut xkomon chik li hu re Kim, Taaqehin.28 Aajel ru naq too’aatinaq chirixeb’ li hu a’in rik’in li qajunkab’al ut rik’ineb’ li qamiiw, ut taqoksi li qahilob’aal kutan re xlochb’al jun li musiq’ejil xam.
Malaj ut naru yal taqakanab’eb’ li hu a’an chi tustu sa’ li qochoch, chi ink’a’ ach’ab’anb’il li wankilal li wan chi sa’.Nink’e eeb’oqb’al naq rik’in paab’aal teerach’ab’ li choxahil wankilal re xk’ulb’aleb’ li osob’tesink rik’in li Dios.
Chek’anjela li paab’aal re xlochb’al li fosforo ut re xtz’ab’b’al li xam.
Chek’e li iq’ li na’ajman ru, ut cheroyb’eeni li Qaawa’ rik’in xnimal eekuyum.
Rik’ineb’ li b’oqok a’in, nintz’aama naq li Santil Musiq’ej chixk’amaq eeb’e ut chexxb’eresi, re naq jo’ li ani “tiik xch’ool” li yeeb’il resil sa’ Proverbios, “naab’aleb’ li te’osob’tesinq eere.”29 Ninch’olob’ xyaalal naq lee Choxahil Yuwa’ ut li Jesukristo, lix raarookil Alal, yo’yookeb’, neke’xk’oxla lee chaab’ilal, ut neke’saho’ xch’ool cherosob’tesinkil, sa’ xk’ab’a’ li Jesukristo, amen.
Ex was wiitz’in, sa’ li xchaq’al ru eq’la a’in re Paswa, nasaho’ li waam chixjultikankil li b’aanuhom k’a’jo’ wi’chik xchaq’alil ut xnimal ru chalen chaq xtiklajik—a’ li mayej aj tojol-ix xb’aan li Qaawa’ Jesukristo.
Li aatin kixye li profeet aj Isaias naxch’olob’ xnimal ru lix yu’am ut xchaab’ilal li Kolonel naq kixkub’si rib’ ut kixmayeja rib’ choq’ reheb’ chixjunil li ralal xk’ajol li Dios:“Chʼolchʼo naq aʼan xʼiiqank re lix rahil qachʼool, ut xkʼam xrahil li qaam; aʼbʼanan kiqakʼoxla naq rahobʼtesinbʼil, sakʼbʼil xbʼaan li Dios, ut tawasinbʼil.“Aʼbʼan kitochʼeʼ saʼ xkʼabʼaʼ li qʼetok aatin kiqabʼaanu laaʼo, kiteneʼ saʼ xkʼabʼaʼ li qamaaʼusilal; li chʼiilank koowan wiʼ saʼ tuqtuukilal kiwan saʼ xbʼeen aʼan; ut rikʼin li rapleek kixkʼul aʼan, nokokʼirtesiik.”1Naq kixk’ul sa’ xb’een lix maakeb’ chixjunil li winqilal, naq kik’ehe’ chiru li krus, ut naq kinumta sa’ xb’een li kamk sa’ rox li kutan,2 li Jesus kixk’e xloq’alil li k’ojob’anb’il k’anjel re li Paswa, li kik’eeman reheb’ laj Israel sa’ li najter kutan.3 Sa’ xtz’aqob’resinkil ru li profeetil aatin, a’an kixmayeja lix tib’el ut lix kik’el choq’ li xnimal ru ut roso’jikil mayej,4 ut kixtz’aqob’resiheb’ ru li eetalil ke’roksi chaq sa’ xninq’ehinkil ru li Paswa re li Qaawa’.5 Naq kixb’aanu a’an, li Kristo kixnumsi rahilal sa’ tib’elej ut sa’ musiq’ej li ink’a’ naru naqataw ru.
Li Kolonel kixye:“Xb’aan naq k’e reetal, laa’in, li Dios, kinnumsi li k’a’aq re ru a’in choq’ re chixjunileb’, …“Ut aʼ rahilal aʼan kinixkʼe laaʼin, li Dios ajwiʼ, li qʼaxal nim wiʼchik chiru chixjunil, chi siksotk xbʼaan xrahil ut chi elk inkikʼel ruuchil tiqobʼ, ut chixnumsinkil xrahil li tzʼejwalej joʼ ajwiʼ li musiqʼej—ut chirajbʼal naq inkʼaʼ raj tinwukʼ li kʼahil sekʼ, ut tinkaʼchʼinobʼresi raj wibʼ—“Aʼbʼanan, rehaq taxaq li Yuwaʼbʼej li loqʼalil, ut kinʼukʼak ut kinchoy lin kawresihom choqʼ rehebʼ li ralal xkʼajolebʼ li winq.”6Li Kristo kixb’aanu li rajom li Yuwa’b’ej7 rik’in lix mayej maak’a’ roso’jik ut aj uxtaan.
A’an kixq’ax ru li kamk sa’ tib’elej ut sa’ musiq’ej,8 li ki’ok chaq sa’ li ruchich’och’ rik’in lix t’anik laj Adan,9 ut naxk’e chi uxmank li junelik kolb’a-ib’.10Ka’ajwi’ li Jesus kiru chi b’aanunk re li junelik ut tz’aqal re ru mayej a’an choq’ qe chiqajunil.11 Kisik’e’ ru ut kik’ojob’aak chaq sa’ li nimla ch’utam sa’ choxa, naq toj maji’ nayo’ob’tesiman li ruchich’och’ a’in.12 Xb’aan naq kiyo’la rik’in jun na’b’ej sa’ li ruchich’och’, kiwan xwankil li kamk sa’ tib’elej sa’ xb’een, a’b’an rik’in li Dios, jo’ li Ralal Junaj Chirib’il chiru, kixk’ul xwankilal re xk’eeb’al lix yu’am ut xk’ulb’al wi’chik.13 Jo’kan ajwi’, li Kristo tz’aqal re ru naq kiwan, chi maak’a’ xmaak, jo’kan naq maak’a’ li k’a’ru elajinb’il chiru xb’aan lix tiik ruhil na’leb’ li choxa.14 Li profeet aj Jose Smith kixye junjunq sut:“Li kolb’a-ib’ moko naru ta na’uxman wi ta ink’a’ raj ki’uxman lix tojb’al rix li maak xb’aan li Jesukristo.“Li Dios … kixkawresi jun li mayej sa’ xsiib’al tz’aqal li Ralal, li tixte jun li okeb’aal b’ar wi’ eb’ li winq te’ok chiru li Dios.”15Li Kolonel, rik’in lix mayej, kirisi xwankil li kamk sa’ tib’elej chi junajwa,16 a’b’an ink’a’ kirisi li qateneb’ankil chixjalb’al qak’a’uxl chirixeb’ li qamaak.17 Nokoxb’oq b’an rik’in rahok chixk’amb’al wi’chik qib’ rik’in li qaJunelik Yuwa’.
Rik’in li Jesukristo ut lix mayej, naru naqak’ul jun nimla jalaak sa’ qak’a’uxl ut sa’ li qaam, ut xk’utb’al jun chaab’il na’leb’ chiru li Dios ut chiru li qayu’am.18 Naq naqajal qak’a’uxl chi anchal qach’ool chirixeb’ li qamaak, ut naqaq’axtesi li qaam re li k’a’ru naraj li Dios ut lix taqlahom, naru naqak’ul xkuyb’al qamaak ut naru naqeek’a xwankil lix Santil Musiq’ej chi mas wi’chik.
Ut rik’in li ruxtaan, ink’a’ tento taqakuy xnumsinkil li nimla rahilal kixkuy xnumsinkil li Kolonel.19Li maatan re li jalb’a-k’a’uxlej a’an jun reheb’ lix chaab’ilal li Dios rik’ineb’ li ralal xk’ajol, ut naxk’ut li xnimal xwankilal re qatenq’ankil chixq’axb’aleb’ ru li maak naqab’aanu.
Jo’kan ajwi’ naxk’utb’esi lix kuyum ut lix q’unal xch’ool li qaYuwa’ aj rahonel rik’ineb’ lix q’unal qametz’ew.
Li Awa’b’ej Russell M. Nelson, li qaraarookil profeet, xye naq li maatan a’in, “a’an xlaawil li sahil ch’oolejil ut li k’ojk’ookil ch’oolej.”20Ex wamiiw, ninch’olob’ xyaalal eere naq wi naqajal qak’a’uxl chi anchal qach’ool chirixeb’ li qamaak,21 naqak’e xwankil lix mayej li Kristo sa’ qayu’am.22 Noko’ach’ab’aak chiru xb’ak’leb’ li maak, naqataw xsahil qach’ool sa’ li qab’eenik sa’ ruchich’och’, ut noko’ok chi k’ulub’ej re xk’ulb’al li junelik kolb’a-ib’, li kikawresiik chalen sa’ xtiklajik li ruchich’och’ choq’ reheb’ li neke’paab’ank re li Jesukristo ut neke’chal rik’in a’an.23Rochb’een xk’eeb’al li xnimal ru maatan re li kolb’a-ib’, li Kolonel naxk’e qak’irtesinkil ut xtuqub’ankil qach’ool naq nokonume’ sa’ ch’a’ajkilal, aaleek, ut q’unil metz’ew sa’ li yu’am a’in, jo’ ajwi’ li k’a’ru yooko chixk’ulb’al anajwan sa’ li nimla yajel a’in.
Ninye chi yaal eere naq li Kristo naxnaw junelik k’a’ru li ch’a’ajkilal yooko chixnumsinkil sa’ li yu’am a’in.
Naxtaw ru chi tz’aqal re ru lix k’ahil, lix may, ut lix rahil sa’ tib’elej li naqanumsi, jo’ ajwi’ xch’a’ajkilal li qach’ool ut qamusiq’.
Nujenaq lix sa’ xch’ool li Kolonel chi uxtaan, ut yo’on wan re qatenq’ankil.
Naru chixb’aanunkil a’in, xb’aan naq sa’ tib’elej a’an kixk’ul sa’ xb’een chixjunil lix rahilal lix q’unil li qametz’ew ut lix majelal li qakawilal.24Chi q’un ut chi tuulan xch’ool, kikub’e rub’el chixjunil ut kixk’ulub’a tawasiik xb’aaneb’ li winq, us ta ak xtawasiik ajwi’ xb’aaneb’ li qamaak.
Kixnumsi li rahilal a’in sa’ qak’ab’a’ chiqajunil, kixk’ul sa’ xb’een chixjunil lix maak li ruchich’och’,25 ut ki’ok choq’ laj ilol qe sa’ musiq’ej.Naq nokonach’o rik’in a’an, naq naqaq’axtesi qib’ sa’ musiq’ej re naq tooril, tooruuq chixk’ulb’al lix iiqleb’, li moko aal ta, ut aran naqataw xk’ojob’ankil li qach’ool ut li qahilaal xyeechi’i a’an qe.
Jo’kan ajwi’, taqak’ul li metz’ew naqaj ru re xnumsinkileb’ li qach’a’ajkilal, lix q’unal qametz’ew, ut li rahilal sa’ li qayu’am, li jwal ch’a’aj raj xkuyb’al wi ink’a’ ta raj tooxtenq’a lix wankil aj k’irtesinel li Kolonel.26 Li loq’laj hu naxk’ut chiqu naq us “xq’axtesinkil li qiiq re li Qaawa’ ut a’an tooxtenq’a.”27 “Tojaʼ ut naq li Dios chixkʼehaq eere naq seebʼaq lee riiq, xbʼaan li sahil chʼoolejil chirix li Ralal.”28Sa’ xraqik chaq li chihab’ xnume’, kinnaw resil xkamik jun sumaleb’ li wamiiw, laj Mario ut xRegina Emerick, li ke’wan chi tiik chiru li Qaawa’ ut ke’kam chi kaahib’ kutan xyanqeb’ xb’aan li yajel COVID-19.Jun reheb’ li ralal xk’ajol, li yoo chi k’anjelak anajwan jo’ obiisp aran Brasil, kixseraq’i we a’in: “Jwal ch’a’aj chiwu rilb’aleb’ lin na’ inyuwa’ chi elk sa’ li ruchich’och’ a’in chi jo’kan, a’b’an xweek’a tz’aqal li ruq’ li Qaawa’ sa’ lin yu’am sa’ xyi li rahilal a’an, xb’aan naq xink’ul inmetz’ew ut intuqtuukilal li naxq’ax ru intawom ru.
Rik’in lin paab’aal chirix li Jesukristo ut lix tojb’al rix li maak, xink’ul inchoxahil tenq’ re xkawob’resinkileb’ ut xk’ojob’ankileb’ xch’ool lin junkab’al ut chixjunileb’ li xe’tenq’ank qe sa’ li rahilal a’an.
Us ta ink’a’ xk’ulman li sachb’a-ch’oolej li xqoyb’eni raj, laa’in tz’aqal aj yehol nawom chirixeb’ li sachb’a-ch’oolej sa’ inyu’am ut sa’ xyu’ameb’ li komon sa’ lin junkab’al.
Xweek’a jun tuqtuukilal li ink’a’ xintaw ru li xch’ik rib’ sa’ xchamal li waam, xk’e woyb’enihom ut xkawil inch’ool chirix lix rahom li Kolonel choq’ we ut chirix lix k’uub’anb’il na’leb’ li Dios re sahil ch’oolejil choq’ reheb’ li ralal xk’ajol.
Xintzol naq sa’eb’ li rahil kutan, lix tel li Kolonel aj rahonel junelik ye’b’ileb’ naq naqasik’ chi anchal qach’ool, qawankil, qak’a’uxl, ut qametz’ew.”Ex was wiitz’in, sa’ li domingo a’in re Paswa, ninwotz lix nawom inch’ool naq li Jesus kiwakli sa’ xyanqeb’ li kamenaq ut naq yo’yo.
Ninch’olob’ xyaalal naq rik’in a’an ut lix tojb’al rix li maak, li Kolonel kixk’e qe li b’e re xq’axb’al ru li kamk sa’ tib’elej ut sa’ musiq’ej.
Rochb’eeneb’ li ninqi osob’tesiik a’in, a’an naxtuqub’ ut naxk’ojob’ qach’ool sa’ li qach’a’ajkilal.
Ninch’olob’ xyaalal eere naq wi naqakanab’ qib’ sa’ ruq’ li Jesukristo ut lix mayej re xtojb’al rix li maak, rik’in kuyuk toj sa’ roso’jik, taqayal xsahileb’ lix yeechi’ihom li qaChoxahil Yuwa’ aj rahonel, li naxb’aanu li k’a’ru naru chiru re qatenq’ankil chi q’ajk rik’in a’an sa’ jun kutan.
A’an a’in lix k’anjel ut lix loq’alil!29 Ninch’olob’ xyaalal naq li Jesus a’an li Kristo, laj Tojol rix li ruchich’och’, li Mesias yeechi’inb’il, li wakliik chi yo’yo, ut li yu’am.30 Ut ninwotzeb’ li yaal a’in eerik’in sa’ lix santil k’ab’a’, li Junaj Yo’lajenaq chiru li Yuwa’b’ej, li Qaawa’ Jesukristo, amen.
Nokoch’utla sa’ li chaq’al ru hilob’aal kutan a’in re aatinak chirix li Kristo, saho’k qach’ool chirix lix evangelio, ut xtenq’ankil ut xwaklesinkil qib’ chiqib’il qib’ sa’ “xb’ehil” li qaKolonel.1Jo’ komon sa’ Lix Iglees li Jesukristo reheb’ laj Santil Paab’anel sa’ Roso’jikeb’ li Kutan, naqach’utub’ qib’ chi jo’kan rajlal hilob’aal kutan chiru li chihab’.
Wi moko komonex ta sa’ li Iglees, naqak’e jun sahil k’ulunik eere ut naqab’antioxi eere eetz’aqonik qik’in re xloq’oninkil li Kolonel ut re tzolok chirix.
Jo’ laa’ex, laa’o naqasik’—us ta wan qamajelal—chi chaab’ilo’k jo’ amiiw, ech kab’al, ut kristiaan,2 ut naqasik’ xb’aanunkil a’in rik’in xtaaqenkil laj K’amol qab’e, li Jesukristo.Naqoyb’eni naq nekereek’a lix anchalil li qach’olob’ahom.
Yo’yo li Jesukristo!
A’an li Ralal li yo’yookil Dios, ut naxb’eresiheb’ li profeet sa’ ruchich’och’ sa’ li qakutankil.
Naqab’oq chixjunil chi chalk, chirab’inkil li raatin li Dios, ut chixk’ulb’al lix chaab’ilal!
Ninch’olob’ xyaalal naq li Dios wan sa’ qayanq ut naq tixjilosi rib’ rik’in chixjunil li te’xjilosi rib’ rik’in a’an.3Sa qach’ool chi b’eek chek’atq sa’ lix b’ehil li Qaawa’ laatz’ ut ka’ch’in ru re li tzolomil.Li seeb’al chi b’eek chi tiikNayeeman naq jun kristiaan li xsach xb’e yoo chi b’eek sa’ jun sirso.
Moko najt ta chaq anajwan, eb’ laj tzolonel re li Instituto Max Planck de Cibernetica Biologica ke’xyal ru li na’leb’ a’an.
Ke’xk’ameb’ li kristiaan sa’ jun k’iche’ pim ru, ut ke’xye reheb’: “B’ehenqex chi tiik.” Maak’a’ k’a’ru li te’xjayali wi’ rib’.
Tento naq xjuneseb’ rib’ te’xyal b’eek chi tiik.K’a’ru nekek’oxla naq ke’xk’ul?Eb’ laj tzolonel ke’xye, “Relik chi yaal, jun kristiaan yal naxsutisi rib’ naq moko nak’utun ta xjayal xb’e.”4 Naq ke’xsumeheb’ li patz’om chirix li yalb’a-ix, ke’wan li kristiaan li ke’xye chi anchaleb’ xch’ool naq chi tiik ke’b’eek.
Us ta li ke’xk’oxla, li GPS kixk’ut naq ke’b’eek sa’eb’ li sirso, junjunq reheb’ yal 20 metro ke’xsutisi wi’ rib’.K’a’ut naq jwal ch’a’aj chiqu b’eek chi tiik?
Eb’ laj tzolonel ke’xna’leb’a naq maare xmaak xjalajik lix taqenaqil li ch’och’, us ta q’axal ka’ch’in.
Wankeb’ chik li neke’xye naq jun reheb’ li qoq nim wi’chik xmetz’ew chiru li jun chik.
“A’ut naqak’oxla,” ch’a’aj chiqu li b’eek chi tiik xb’aan naq “naniman xsachik li qana’leb’ chirix li tiikil jayal ut b’ar wan.”5Maak’a’ naxye k’a’ru xsumenkil, yal ak qe chiqajunilo: chi maak’a’ li k’utul b’e, noko’ok chi jalb’ehiik.Naq nasach li b’eUs ta nachal li k’a’ru chanchan naq q’axal ka’ch’in, wan naq naru tixjal li qayu’am chi numtajenaq.Ninnaw naq yaal a’in rik’in li kink’ul jo’ aj ch’e’ol so’sol ch’iich’.
Rajlal sut naq wulak qe sa’ jun li aeropuerto, kinnaw naq lix k’ihal ink’anjel, a’an xjalinkil k’iila sut li qab’e yal chi b’ayatq re naq chi sa sa taawulaq li so’sol ch’iich’ sa’ xna’aj.Maare ak nekenumsi a’in sa’ xch’e’b’al lee b’eleb’aal ch’iich’.
Li iq’, xpo’jik li tz’akanb’il b’e, xmajelal li b’eleb’aal ch’iich’, li palto’k sa’ k’a’uxlej—malaj xb’aanuhom jalan chik aj b’eresinel ch’iich’—chixjunil a’in naru tooxjalb’ehi.
Wi ink’a’ naqak’e reetal chixjunil a’in, maare moko sa ta li taqak’ul.6Yaal a’in sa’ tib’elej.Yaal ajwi’ sa’ musiq’ej.Lix k’ihal li jalaak li na’ux sa’ li qamusiq’ejil yu’am—eb’ li chaab’il ut eb’ li ink’a’—na’ux chi timil timil ut chi junjunqil.
Jo’eb’ li ke’tz’aq sa’ li tzolok re Max Planck, maare ink’a’ naqak’e reetal naq nasach li b’e chiqu.
Ut maare chi anchal qach’ool naqak’oxla naq tiik yooko chi b’eek.
A’b’anan, chi maak’a’ nak’utuk qab’e, timil timil nasach li b’e chiqu ut naqataw qib’ sa’eb’ li na’ajej maajun wa xqak’oxla naq toowanq wi’.Yaal a’in choq’ qe chiqajunjunqal.
Yaal ajwi’ choq’ reheb’ li ninqi ch’uut ut tenamit.
Wankeb’ k’iila reetalil a’an sa’ li loq’laj hu.Sa’ li hu Jueces tz’iib’anb’il naq chirix xkamik laj Josue, “jalaneb’ chik ke’yo’laak … ink’a’ neke’xnaw ru li Qaawa’ chi moko xnawomeb’ li kilajxb’aanu sa’ xk’ab’a’eb’ laj Israel.”7Us ta ke’tenq’aak, ke’ula’aniik, ke’kole’, ut ke’k’ehe’ chi q’axok-u li ralal xk’ajol laj Israel xb’aan li choxa sa’ xq’ehil laj Moises ut laj Josue, moko najt ta chirix a’an ak te’xkanab’ li b’e ut te’ok chi b’eek a’ yaal li rajomeb’ xch’ool a’an.
Ut ak re naq sa’ junpaat ajwi’ te’xk’ul xq’ajkamunkil lix b’aanuhomeb’.Wan naq li t’ane’k a’in naraj k’iila chihab’.
Wan naq na’ux sa’ yal wiib’ oxib’ chihab’ malaj po.8 A’b’anan, maajun qe kolb’il chi tz’aqal chiru li t’ane’k.
Maak’a’ naxye naq ma ninqeb’ xwankil li qamusiq’ejil numsihom junxil, ak qe naq naqajalb’ehi qib’.
Nak’ulman a’in chalen chaq lix kutankil laj Adan toj sa’ li kutan a’in.A’in li chaab’il esilalA’b’anan, moko sachenaq ta chixjunil.
Maak’a’ k’a’ru ke’xb’eresi wi’ rib’ laj b’ehenel sa’ li tzolok, a’ut laa’o wan li naru taqak’e wi’ qilob’aal re xk’eeb’al reetal b’ar yooko chi xik.Ut k’a’ru a’an li too’iloq wi’?Relik chi yaal, a’an li tijok wulaj wulaj, xtz’ilb’al rix li loq’laj hu, ut roksinkil li musiq’anb’il k’anjeleb’aal Kim, Taaqehin.
Wulaj wulaj naru tooxaqliiq chiru lix k’ojarib’aal li Dios chi tuulan ut chi anchal qach’ool.
Naru taqatz’il rix li xqab’aanu ut li xqak’ul chiru li kutan—ut xtz’ilb’al rix li qajom laa’o chi b’isb’il rik’in rajom li Dios.
Wi xqajalb’ehi qib’ chi b’ayatq, naru taqatz’aama chiru li Dios naq tooxsutq’isi sa’ li b’e, ut naru taqak’e qach’ool chi chaab’ilo’k.Li tz’ilok-ix a’in, a’anaq raj ajwi’ jun ak’ob’resiik.
A’in xhoonalil li tz’ilok-ix, naq naru too’aatinaq rik’in li Qaawa’ ut tootzole’q, toowaklesiiq, ut toosantob’resiiq xb’aan lix tz’iib’anb’il ut lix k’utb’esinb’il aatin li qaChoxahil Yuwa’.
A’in jun santil hoonal naq naru neke’jultiko’ qe li qasumwank chixtaaqenkil li Kristo q’un xch’ool, naq naru taqatz’il rix li qak’iijik ut taqajayali qib’ rik’in li musiq’ejil aj k’utul b’e naxk’e li Dios re chixjunileb’ li ralal xk’ajol.K’oxlahomaq a’in jo’ lee ak’ob’resinkil wulaj wulaj.
Jo’ aj jalanil tenamit sa’ xb’ehil li loq’alil, naqanaw naq moko ch’a’aj ta xsachb’al qab’e.
Li jalb’ehink-ib’ chi b’ayatq naru tooxnajtob’resi rik’in xb’ehil li Kolonel, a’ut li tiikob’resink-ib’ chi b’ayatq naru tooxk’e wi’chik sa’ li b’e.
Naq na’aak’ab’o’k ru li qayu’am, jo’ nak’ulman jo’q’ehaq, li ak’ob’resiik wulaj wulaj naxte li qach’ool re tixk’ul choxahil saqen, li naxkutanob’resi li qaam, naralinasi li aak’ab’, li xiw, ut xwiib’al qach’ool.Kok’ b’eresib’aal, ninqi jukub’Wi taqasik’, “li Dios tixk’e qe qanawom rik’in lix Loq’laj Musiq’, relik chi yaal, rik’in li maatan re li Santil Musiq’ej li ink’a’ naru chi yeemank.”9 Jo’ k’ihal sut naqapatz’ re, a’an tixk’ut li b’e chiqu ut tooxtenq’a chixtaaqenkil.A’ut a’in naraj naq junelik yalyooq qaq’e chi k’anjelak.
Miqaye naq tz’aqal wanko rik’in li musiq’ejil na’leb’ xqak’ul junxil.
Toj naqaj ru xkomon chik.Ink’a’ naru taqoksi lix nawom xch’ool anihaq chik chi junelik.
Tento naq wanq xnawom qach’ool laa’o.Tento naq wulaj wulaj taqak’ul li choxahil saqen.Naqaj ru li hoonal re sahob’resiik.10 Hoonal re ak’ob’resiik sa’ junesal.Ink’a’ najt “naru nawan chi tz’aj lix ha’il li roq ha’.”11 Re naq moko tz’ajaqeb’ ta li qak’oxlahom ut li qab’aanuhom, tento taqeek’asi qib’.Relik chi yaal, lix k’ojob’ankil wi’chik li evangelio ut li Iglees ink’a’ ki’ux yal jun sut choq’ re chixjunil li kristiaan.
Yoo chi uxk—chi junjunqil li kutan, chi junjunqil li aamej.Jo’ naxik li kutan, naxik ajwi’ li qayu’am.
Jun aj tz’iib’anel kixch’olob’: “Jun kutan chanchan xnajtil li yu’am.
Nakatikib’ xb’aanunkil jun k’anjel, a’ut sa’ roso’jik nakab’aanu jalan chik; wan li tento taab’aanu, a’ut naxik li hoonal.
… Ut sa’ xraqik laa yu’am, chixjunil laa wanjik xnume’ chi jo’kan.
Lix jayal aayu’am chanchan xjayal jun ajwi’ laa kutan.”12Ma taawaj xjalb’al xjayal aayu’am?Jal lix jayal laa kutan.Ma taawaj xjalb’al xjayal aakutan?Jal lix jayal li hoor a’in.Jal li nakak’oxla, nakaweek’a, ut nakab’aanu sa’ tz’aqal li hoonal a’in.Jun b’eresib’aal ka’ch’in naru naxb’eresi jun jukub’ jwal nim.13Eb’ li kok’ xan naru neke’wulak jo’ ninqi ochoch.Eb’ li kok’ iyaj naru neke’wulak jo’ ninqi xtoonal che’.Eb’ li kok’ k’asal ut hoor oksinb’ileb’ chi ch’olch’o ru, a’aneb’ xk’ojleb’aal li yu’am chaab’il chi yaal.
Neke’xyoob’ li chaab’ilal, nokohe’xwaklesi chiru li qamajelal, ut nokohe’xb’eresi wi’chik sa’ li b’e aj tojol-ix re xkuyb’al li qamaak ut xsantob’resinkil li qu.Li Dios re tikib’ank wi’chikEerochb’een, nintaqsi li waam sa’ xb’antioxinkil li xnimal ru maatan re jun ak’ kutan, jun ak’ yu’am, jun ak’ yo’onihom.Naqataqsi lix yaab’ qakux chixnimankil ru li qaDios aj k’ehonel ut aj kuyunel maak.
Relik chi yaal, a’an jun Dios re tikib’ank wi’chik.
Li xchaq’al ru rajom chixjunil lix k’anjel, a’an qatenq’ankil laa’o li ralal xk’ajol, chi numtaak sa’ xb’een li kamk ut chixk’ulb’al li junelik yu’am.14Naru too’ok choq’ ak’il yo’ob’tesihom rik’in li Kristo, xb’aan naq li Dios kixye, “Jo’ k’ihal sut te’xjal xk’a’uxl lin tenamit laa’in tinkuy li q’etok aatin xe’xb’aanu chiwu”15 ut “ink’a’ chik najultiko’ we.”16Ex was wiitz’in, ex wamiiw, chiqajunilo naqajalb’ehi qib’ chi jo’q’ehaq.A’b’an, naru taqataw wi’chik li b’e.
Naru taqataw qab’e sa’ xyi li raak’ab’il ut lix ch’a’ajkilal li yu’am, ut toosutq’iiq rik’in li qaChoxahil Yuwa’ li nokoxra wi te’qasik’ ut te’qak’ulub’a li musiq’ejil aj k’utul b’e kixk’e a’an, wi taqataaqe li na’leb’ k’utb’esinb’il chiqu, ut wi taqasik’ ak’ob’resiik wulaj wulaj.
Chi jo’ka’in naq too’ok choq’ tz’aqal xtzolom li qaKolonel Jesukristo.Ut wi taqab’aanu, sahaq xch’ool li Dios chiqix.
“Li Qaawa’ … tatrosob’tesi sa’ li ch’och’ tixk’e aawe li Qaawa’ laa Dios.
Li Qaawa’ tatxxaqab’ choq’ loq’laj tenamit.”17Chiqasik’ ak’ob’resiik wulaj wulaj ut choob’eeq sa’ xb’ehil li Jesukristo.
Sa’ xk’ab’a’ li Jesukristo, amen.
Ex was wiitz’in, sa’ jun xyalb’al rix li yalok metz’ew, nak’utun naq nakawu xk’anjel li aamej.
Wankeb’ li aamej li neke’xkuy b’eek a’ut maare ink’a’ neke’xkuy li aalinak chi taqe’q.
Chi jo’kan naq lix yalb’al rix li yalok metz’ew naru naxk’utb’esi junaq li yajel li ink’a’ nak’utun yal chi jo’kan.
Yalaq k’a’ru li yajel natawman naru nab’ane’ rub’elaj naq taanimanq.Li yajel COVID-19 a’an jun xyalb’al rix li yalok metz’ew sa’ chixjunil li ruchich’och’.
Li yalok a’an naxk’utb’esi jalan jalanq chi na’leb’.
Ak wankeb’ chik li kutleb’ li chaab’il.1 Eb’ laj b’anonel, laj k’utunel, laj ilonel, ut xkomoneb’ chik li kristiaan neke’xmayeja xk’anjel—ut toj yookeb’ chixb’aanunkil a’an.
Naab’aleb’ li kristiaan neke’xk’ut xchaab’ilal xch’ooleb’—ut toj yookeb’ chixb’aanunkil a’an.
A’b’anan, wan ajwi’ xka’pak’alil a’an.
Wankeb’ li kristiaan raasa yookeb’ chixnumsinkil li rahilal—ut toj maji’ nanume’ a’an.
Aajel ru xwaklesinkil xch’ooleb’ ut xb’antioxinkil xyalb’aleb’ xq’e li kristiaan neke’tenq’an sa’ li ka’pak’alil a’an.Li nimla yajel a’an ajwi’ jun xyalb’al rix li yalok metz’ew sa’ musiq’ej choq’ re lix Iglees li Kolonel ut eb’ li komon.
Li yalok a’an naxk’utb’esi ajwi’ jalan jalanq chi na’leb’.
Osob’tesinb’il li qayu’am xb’aan rilb’aleb’ li qakomon “sa’ jun k’anjel li taqenaq wi’chik ut nim wi’chik xsantilal,”2 xb’aan li hu Kim, Taaqehin ut xb’aan xtzolb’al li evangelio chi jayalinb’il sa’ li junkab’al ut tenq’anb’il xb’aan li Iglees.
K’iheb’ li neke’tenq’an ut neke’k’ojob’an ch’oolej sa’eb’ li ch’a’ajkil hoonal a’in.3A’b’anan, junq sut naq li xyalb’al rix li yalok metz’ew sa’ musiq’ej xk’utb’esi naq nawan li wech’ink-ib’ ut li jachink-ib’.
A’an naraj naxye naq wan li k’anjel sa’ qab’een re xjalb’al li qach’ool ut xjunajinkil qib’ jo’ tz’aqal xtzolom li Kolonel.
Moko a’an ta jun ak’il ch’a’ajkilal, a’b’an aajel ru.4Naq li Kolonel kirula’aniheb’ laj Nefita, kixye reheb’: “Maajun wech’ink-ib’ taawanq sa’ eeyanq.
… Ani wan rikʼin li musiqʼej re wechʼok-ibʼ, aʼan moko we ta, re bʼan laj tza, aʼan xyuwaʼil chixjunil li wechʼok-ibʼ, ut aʼan nareekʼasihebʼ xchʼool li winq re teʼwechʼoq rikʼin josqʼil chiribʼilebʼ ribʼ.”5 Naq naqawech’i qib’ chiqib’il qib’ rik’in josq’il, laj Satanas nase’ek ut li Dios re choxa nayaab’ak.6Laj Satanas nase’ek ut li Dios nayaab’ak xb’aan wiib’ li na’leb’.
Xb’een, li wech’ink-ib’ naxq’unob’resi xmetz’ew lix nawom qach’ool chirix li Jesukristo ut naxk’os ajwi’ xmetz’ew lix tojom rik’in “lix k’ulub’ejil, … li ruxtaan ut li rusilal.”7 Li Kolonel kixye: “Jun ak’ chaq’rab’ nink’e eere, naq chera eerib’ cherib’il eerib’.
… “Jo’kan te’xnaw naq laa’ex intzolom, wi wan rahok cherib’il eerib’.”8 Li junpak’al tz’aqal yaal ajwi’—chixjunileb’ neke’xk’e reetal naq maawa’o xtzolom naq ink’a’ naqak’ut qarahom chiqib’il qib’.
Lix k’anjel sa’ roso’jikeb’ li kutan moko naru ta chi uxmank naq wan li wech’ink-ib’ malaj li xik’ ilok9 sa’ xyanqeb’ lix tzolom.10 Xkab’, li wech’ink-ib’ nokoxrahob’tesi chi junjunqal sa’ musiq’ej.
Narisi li qatuqtuukilal, lix sahil qach’ool, li qahilajik, ut chi jo’kan maare ink’a’ chik tooruuq chireek’ankil li Musiq’ej.Li Jesukristo kixch’olob’ naq lix tzol’leb’ moko a’an ta “reek’asinkil xch’ooleb’ li winq rik’in josq’il chirib’ileb’ rib’; a’in b’an lix tzol’leb’, naq taak’ehe’q xraqik xkomon li k’a’aq re ru a’an.”11 Wi sa’ junpaat ninjosq’o’ malaj nin’ok chixwech’inkil li na’leb’ jalan chiru lin na’leb’ laa’in malaj nin’ok chi tz’ilok-ix, “moko us ta” tin’elq sa’ lix yalb’al rix inmetz’ew sa’ musiq’ej.
Wi ink’a’ us nin’el sa’ li yale’k a’in moko naraj ta naxye naq maak’a’ chik woyb’enihom.
Naxk’ut b’an li k’a’ru tento tinjal.
Ut chaab’il a’an.Chirix li rula’anihom li Kolonel sa’ America, ke’xjunaji rib’ li tenamit; “ut maajun wech’ok-ib’ kiwan sa’ chixjunil li ch’och’.”12 Ma nekek’oxla naq ke’xjunaji rib’ li kristiaan xb’aan naq juntaq’eeteb’, malaj xb’aan naq juntaq’eet neke’xk’oxla?
Maare ink’a’.
A’ut, li wech’ink-ib’ ut li xik’ ilok ke’sach xb’aan naq ke’xk’e lix wanjikeb’ jo’ xtzolom li Kolonel sa’ xb’een chixjunil chik li k’a’aq re ru.
Nak’utun lix jalanileb’ a’b’an nak’utun ajwi’ chi us lix rahomeb’ choq’ re li Kolonel, ut ke’xjunaji rib’eb’ jo’ “aj eechanihomeb’ re li rawa’b’ejihom li Dios.”13 Ut li kik’ulman a’an naq “relik chi yaal naq moko kiru ta kiwan junaq tenamit li sa wi’chik xch’ool … li yo’ob’tesinb’ileb’ xb’aan ruq’ li Dios.”14Li junajil naraj li yalok q’e.15 Natawman naq naqach’olani lix rahom li Dios sa’ li qach’ool16 ut naqajayali qib’ sa’ li qajunelik na’aj.17 Junajinb’ilo xb’aan naq laa’o ralal xk’ajol li Dios18 ut xb’aan li yaal teneb’anb’ilo wi’ sa’ li evangelio k’ojob’anb’il wi’chik.
Li qarahom choq’ re li Dios ut li qawanjik jo’ xtzolom li Jesukristo nokoxk’e chixjultikankileb’ li qas qiitz’in.
Naqoxloq’i chan ru neke’ilok, k’a’ru neke’xk’oxla ut eb’ lix seeb’al li qas qiitz’in.19 Wi ink’a’ nokoru chixk’eeb’al li qawanjik jo’ xtzolom li Jesukristo sa’ xb’een chixjunil li k’a’ru naqaj ut li k’a’ru naqak’oxla, tento taqatz’il wi’chik rix k’a’ru li aajel ru choq’ qe ut taqajal wi aajel ru.Maare taqaye, “Chi yaal naru nokowan sa’ junajil—wi ta juntaq’eet raj li nekek’oxla wik’in laa’in!” Us raj wi’chik wi ta naqapatz’, “K’a’ru tinb’aanu re naq tintenq’anq chi junajink?
Chan ru tinsumenq re naq tintenq’a li kristiaan a’an chi nach’ok rik’in li Kristo?
K’a’ru tinb’aanu re naq tink’os li wech’ink-ib’ ut tinkab’la junaq komonil aj toq’ob’anel-u ut aj rahonel sa’ li Iglees?”Naq lix rahom li Kristo naxsut li qayu’am,20 neke’qanumsi li ch’a’ajkilal rik’in tuulanil, kuyum, ut chaab’ilal.21 Na’oso’ qak’a’uxl chirix li qach’a’ajkilal laa’o ut noko’ok chirilb’aleb’ li re li qas qiitz’in.
“Naqayal qaq’e chi tuqub’ank ut chi junajink.”22 Ink’a’ nokotz’aqon sa’ “li wech’ink-ib’,” ink’a’ naqatz’il rixeb’ li ani ink’a’ neke’xk’oxla li naqak’oxla laa’o, chi moko neke’qak’e chi tichk’ok.23 Sa’ xna’aj a’an, naqak’oxla naq li ani ink’a’ neke’xk’oxla li naqak’oxla laa’o yookeb’ chixyalb’al xq’e rik’in li k’a’ru neke’xnumsi sa’ xyu’ameb’.Li wixaqil kik’anjelak jo’ aj nawol chaq’rab’ chiru 20 chihab’.
Jo’ aj nawol chaq’rab’, kik’anjelak rik’ineb’ kristiaan li ke’xk’ol rix lix k’a’uxleb’ chi kaw.
A’b’an kixtzol aatinak chi kaw chi ink’a’ nahob’ok ut najosq’o’.
Kiru chixyeeb’al re junaq chik aj nawol chaq’rab’ sa’ xjunpak’alil, “Ch’olch’o naq moko juntaq’eet ta li naqak’oxla chirix li na’leb’ a’in.
Laa’in nakatinra.
Nawoxloq’i laa k’a’uxl.
Nawoyb’eni ajwi’ naq laa’at taak’oxla a’an.” A’an naru natenq’an re roxloq’inkileb’ rib’ ut ajwi’ li wank choq’ amiiw us ta jalan jalanq neke’xk’oxla.Eb’ ajwi’ li xik’ neke’ril rib’ junxil naru neke’xjunaji rib’ sa’ li wank jo’ xtzolom li Kolonel.24 Sa’ 2006, kinwulak sa’ li rosob’tesinkil li santil ochoch re Helsinki, Finlandia, re xjultikankil xk’ab’a’ lin yuwa’, lin mama’, ut li wixa’an li junxil ke’kub’e xha’ aran Finlandia.
Eb’ aj Finlandia, jo’ lin yuwa’, ke’xmatk’i chiru k’iila chihab’ naq taawanq junaq santil ochoch aran Finlandia.
Sa’ li hoonal a’an, li distrito re li santil ochoch naxsut Finlandia, Estonia, Letonia, Lituania, Bielorrusia, ut Rusia.Sa’ li rosob’tesinkil, xintzol jun sachb’a-ch’oolejil na’leb’.
Kichape’ xb’een li kutan naq ki’ok chi k’anjelak li santil ochoch, re naq eb’ laj Rusia te’xb’aanu li k’ojob’anb’il k’anjel sa’ li santil ochoch.
Ch’a’aj xch’olob’ankil xchaq’alil ru li hoonal a’an.
Rusia ut Finlandia ke’wan sa’ pleet chiru k’iila chihab’.
Lin yuwa’ ink’a’ nawulak chiru Rusia ut eb’ laj Rusia.
Junelik kixye li k’a’ru nareek’a chirixeb’ laj Rusia, ut li reek’ahom, a’an li reek’ahomeb’ laj Finlandia rik’ineb’ laj Rusia.
Kixtzol xyeeb’aleb’ junjunq li utz’u’ujinb’il aatin chirix li pleet sa’eb’ li chihab’ XIX rik’ineb’ laj Finlandia ut laj Rusia.
Li k’a’ru kixnumsi sa’ li Segunda Guerra Mundial, naq Finlandia ut Rusia ke’xpleeti wi’chik rib’, ink’a’ kixjal lix k’a’uxl.Jun chihab’ chaq rub’elaj rosob’tesinkil li santil ochoch re Helsinki, Finlandia, li ch’uut aj ilol re li santil ochoch, a’aneb’ tz’aqal aj Finlandia, ke’xch’utub’ rib’ re aatinak chirix li taab’aanumanq sa’ li rosob’tesinkil li santil ochoch.
Sa’ li ch’utam, jun reheb’ li komon kixye naq eb’ laj santil paab’anel aj Rusia te’b’eeq chiru k’iila kutan re te’wulaq sa’ rosob’tesinkil li santil ochoch, ut maare te’raj xk’ulb’al rosob’tesinkil sa’ li santil ochoch rub’elaj naq te’q’ajq wi’chik sa’ kab’l.
Li awa’b’ej re li ch’uut, li Hermano Sven Eklund, kixye naq naru neke’oyb’enin b’ayaq chik laj Finlandia, ut naq eb’ laj Rusia te’ok xb’een wa sa’ li santil ochoch chixb’aanunkileb’ li k’ojob’anb’il k’anjel.
Chixjunileb’ li komon ke’xk’ulub’a li na’leb’ a’an.
Eb’ li tiikil aj santil paab’anel aj Finlandia ke’xb’ay chik b’ayaq li rosob’tesihom li santil ochoch, re naq te’xk’uleb’ xb’een wa eb’ laj santil paab’anel aj Rusia.Li Awa’b’ej re li Area kiwan ajwi’ sa’ li ch’utam a’an, li Elder Dennis B. Neueschwander, li kixtz’iib’a: “Maajun wa kisaho’ tz’aqal inch’ool rik’ineb’ laj Finlandia jo’ sa’ li hoonal a’an.
Us ta lix wanjik sa’ ch’a’ajkilal li tenamit Finlandia rik’in li rech tenamitul sa’ releb’ li saq’e, … ut lix sahileb’ xch’ool xb’aan naq kab’lanb’il chik jun [li santil ochoch] sa’ lix ch’och’eb’, ke’oyb’enin.
Ke’xkanab’eb’ laj Rusia chi ok xb’een wa sa’ li santil ochoch, ut a’an jun reetalil li tz’aqal rahok ut li mayejak.”25Naq kinwotz re lin yuwa’ li chaab’ilal a’an, kiq’uno’ li raam ut kiyaab’ak; ink’a’ mas nak’ulman a’an rik’in li kawil winq a’an aj Finlandia.
Chalen sa’ li hoonal a’an toj reetal naq kikam oxib’ chihab’ chirix a’an, maajun wa chik kixye naq xik’ raj naril li tenamit Rusia.
Chi musiq’anb’il xb’aaneb’ li rech aj Finlandia, lin yuwa’ kixsik’ ru xk’eeb’al sa’ xb’eenil lix wanjik jo’ xtzolom li Jesukristo sa’ xna’aj chixjunil chik li k’a’aq re ru.
Eb’ laj Finlandia moko ke’xkanab’ ta wank jo’ aj Finlandia; laj Rusia moko ke’xkanab’ ta wank jo’ aj Rusia; maajun reheb’ ke’xtz’eqtaana lix wanjikeb’, li resilaleb’, chi moko li k’a’ru ke’xnumsi re risinkil li xik’ rilb’aleb’ rib’.
Moko tento ta naq ke’xb’aanu raj a’an.
Sa’ xna’aj, ke’xsik’ ru xk’eeb’al xwankil lix wanjikeb’ jo’ xtzolom li Jesukristo.26Wi eb’ a’an neke’ru chixb’aanunkil a’an, naru ajwi’ naqab’aanu laa’o.
Naru naqak’am li qesilal, li qawanjik, ut li k’a’ru naqanumsi sa’ lix Iglees li Jesukristo.
Laj Samuel moko kixsach ta li resilal jo’ aj Lamanita,27 chi moko laj Moroni kixsach li resilal jo’ aj Nefita.28 A’b’an ke’xk’e sa’ xb’een na’ajej lix wanjikeb’ jo’ xtzolom li Jesukristo.Wi ink’a’ junajo, moko reho ta.29 Kawaq qach’ool chixk’eeb’al li qarahom choq’ re li Dios ut li qawanjik jo’ xtzolom li Kolonel sa’ xb’een chixjunil chik li k’a’aq re ru.30 Qakolaq rix li sumwank li wan rik’in li qawanjik jo’ tzolom—li sumwank re li junajil.Qataaqehaq xk’utumeb’ laj santil paab’anel sa’ chixjunil li ruchich’och’ li neke’ok tz’aqal jo’ xtzolom li Kristo.
Naru naqakanab’ qib’ sa’ ruq’ li Jesukristo, “xb’aan naq a’an li qatuqtuukilal, li kijuk’uk re li tz’ak najachok qe; naq kixjuk’ xwankil li xik’il uuchink sa’ xk’ab’a’ lix kamik chiru krus.”31 Lix nawom qach’ool chirix li Jesukristo naqawotz taakawuuq, ut kawaqo sa’ musiq’ej.32 Ninch’olob’ xyaalal naq “wi too’elq chiru li wech’ink-ib’,” ut toowulaq chi wank “jo’ li Qaawa’ rik’in rahok ut chi junaj qu rik’in paab’aal,” tixk’e qe lix tuqtuukilal.33 Sa’ xk’ab’a’ li Jesukristo, amen.
Sa’ lix utz’u’ujinb’il b’ich, laj salmista kixye:“At Qaawa’, laa’at nakatz’il wix ut nakanaw wu.“Nakanaw jo’q’e nink’ojlaak ut jo’q’e ninwakliik, us ta najt wankin, a’b’an nakanaw li nink’oxla.“Ch’olch’o chawu b’ar ninb’eek ut jo’q’e ninsotlaak, nakak’e reetal jo’ch’inal jo’nimal li ninb’aanu.”1Sa’ li utz’u’ujinb’il aatin a’in, laj salmista naxloq’oni lix wankil li Qaawa’ naq chixjunil naxnaw xb’aan naq a’an naxnaw chixjunil k’a’ru wan sa’ li qach’ool.2 Li Kolonel naxnaw chixjunil li k’a’ru naqaj ru sa’ li yu’am a’in, jo’kan naq nokoxb’oq chixsik’b’al sa’ li qak’a’uxl ut chixtaaqenkil chi anchal qach’ool.3 Rik’in a’an naqak’ul li yeechi’ihom naq tooruuq chi b’eek sa’ lix saqen ut naq lix b’eresihom taarisi li aak’ab’ sa’ li qayu’am.4Xsik’b’al li Kristo sa’ qak’a’uxl ut xtaaqenkil chi anchal qach’ool naraj ru naq taqajayali li qajom rik’in li rajom a’an.5 Sa’ li loq’laj hu nayeeman naq li jayalink a’in a’an li wank chi “kaw chi xaqxo sa’ xk’ab’a’ li Qaawa’.”6 A’an naraj ajwi’ naxye naq taqab’eresi li qayu’am sa’ lix evangelio li Kristo ut naq wulaj wulaj taqajayali qib’ chixb’aanunkil li k’a’ru us.7 Ka’ajwi’ chi jo’kan tooruuq chixtawb’al “li tuqtuukil usilal li nachal rik’in li Dios, ut naxq’ax ru chixjunil li na’leb’,” ut “tixk’uula li qach’ool ut li qak’a’uxl” rik’in li Kristo Jesus.8 Li Kolonel ajwi’ kixye reheb’ li xb’eenil sa’ li Iglees sa’ febrero, 1831, “K’uulahomaq li k’a’aq re ru a’in sa’ lee ch’ool, ut li tiikil k’a’uxlej re li junelik q’e kutan chihilanq sa’ lee k’a’uxl.”9Us ta naqayal qaq’e chixsik’b’al li Qaawa’, li yib’ aj na’leb’ naru neke’ok sa’ li qak’a’uxl.
Naq naqakanab’eb’ chi ok ut chi kanaak li na’leb’ a’an, naru te’xjal li rajom qach’ool, ut te’xb’eresi li qayu’am ut maare tookanaaq rik’in a’an sa’ li junelik q’e kutan.10 Jun sut, li Elder Neal A. Maxwell kixk’ut li na’leb’ a’in naq kixye, “Moko ch’a’aj ta naq li k’a’ru naqaj tixk’ojob’ sa’ qab’een li k’a’ru taqak’ul, jo’ naq “naab’aleb’ li b’oqb’ileb’, a’b’an ink’a’ k’iheb’ li sik’b’ileb’ ru.” ”11Eb’ li qanajter profeet ut eb’ li re li kutankil ajwi’ a’in junelik neke’xjultika qe naq tento toonumtaaq sa’ xb’een li aaleek re naq ink’a’ taasachq chiqu xtenq’ li Musiq’ej, re naq ink’a’ taasachq li qab’e, ut re naq ink’a’ taaluktaaq qach’ool sa’ li qayu’am.Sa’ jaljookil ru aatin, xk’ulub’ankil li aaleek chanchan chik xnach’ob’resinkil jun li iman rik’in li ch’iich’.
Lix metz’ew li iman naxkelo li ch’iich’ rik’in a’an ut naxchap chi kaw.
Moko natz’aqlok ta xmetz’ew li iman wi najt wan li ch’iich’ chiru.
Jo’kan ut, jo’ naq li iman moko naxkelo ta li ch’iich najt wan chiru, naq nokonumta sa’ xb’een li aaleek, neke’oso’ xmetz’ew ut neke’oso’ ajwi’ xwankil sa’ xb’een li qak’a’uxl ut li qaam, ut jo’kan ajwi’, maak’a’eb’ chik xwankil sa’ li qab’aanuhom.Li tz’ilok-ix a’in naxjultika we lix numsihom jun li komon tiik chi paab’ank sa’ li Iglees kixwotz wik’in junxil.
Li komon a’in kixye we naq ki’aj sa’ jun eq’la, kiwulak sa’ xk’a’uxl jun yib’ aj na’leb’ li maajun sut k’ulujenaq sa’ xk’a’uxl.
Us ta kixuwak, ki’aj xch’ool sa’ junpaat ut kixye re li na’leb’ a’an, “Ink’a’!” ut kixjal ru li yib’ aj na’leb’ a’an rik’in jun chaab’il na’leb’.
Kixye naq, xb’aan naq kixyal xq’e chiroksinkil lix taql xch’ool sa’ tiikilal, li yib’ aj na’leb’ a’an kisach sa’ junpaat.Naq laj Moroni kixpatz’ reheb’ li tenamit naq te’xpaab’ li Kristo ut te’xjal xk’a’uxl, kixtz’aama reheb’ naq te’xsik’ li Kolonel chi anchaleb’ xch’ool, ut te’xtz’eqtaana li yib’ aj na’leb’.
Jo’kan ajwi’, laj Moroni kixpatz’ reheb’ naq te’xpatz’ re li Dios, chi anchaleb’ xch’ool, naq ink’a’ chik te’xk’ulub’a li aaleek.12 Re roksinkileb’ li na’leb’ a’in sa’ li qayu’am, aajel ru naq moko yal ta te’qanaw; te’qoksi b’an li choxahil na’leb’ a’an sa’ li qak’a’uxl ut sa’ li qaam.
Re xb’aanunkil a’an, aajel ru naq taqayal qaq’e wulaj wulaj ut chi kok’ aj xsa’, jo’ ajwi’ naq taqasik’ xtenq’ li Kolonel, xb’aan naq li yib’ aj na’leb’ moko taasachq ta yal xjunes rib’.
Re naq toonumtaaq sa’ xb’een li aaleek tento naq taqayal qaq’e ut tiikaqo chi paab’aank chiru chixjunil li qayu’am.
A’b’an chenaw naq li Qaawa’ ak kawresinb’il re qatenq’ankil sa’ xyalb’al qaq’e ut naxyeechi’i qe xninqal ru osob’tesiik wi nokokuyuk toj sa’ roso’jik.Sa’ jun li hoonal ch’a’aj choq’ re laj Jose Smith ut choq’ reheb’ li rochb’een sa’ li tz’alam sa’ Liberty b’ar wi’ ka’ajwi’ ach’ab’anb’il lix k’a’uxleb’aaleb’, li Qaawa’ kixk’e xna’leb’eb’ ut kixyeechi’i reheb’ junjunq li osob’tesiik li naru ajwi’ neke’qak’ul laa’o:“Chiwanq ajwiʼ lix saʼ aachʼool chi nujenaq rikʼin rahok choqʼ rehebʼ chixjunil li winq [ut ixq], ut choqʼ re li rochochil li paabʼaal, ut li saq ruhil naʼlebʼ chirutzʼuʼuji rajlal laa kʼoxlahom; tojaʼ ut naq taanimanq xmetzʼew lix kawilal aachʼool chiru li Dios; …“Li Santil Musiqʼej taaʼochbʼeeninq aawe rajlal, ut laa xuqʼ aʼanaq jun xuqʼ re tiikilal ut yaal li inkʼaʼ naxjal ribʼ.”13Naq taqab’aanu, li loq’laj k’oxlahom te’ruutz’u’uji li qak’a’uxl ut li qajom saq ru tooxk’am chixb’aanunkil li us.Laj Moroni kixjultika ajwi’ reheb’ naq te’xtz’eqtaana ajwi’ li ratawomeb’ ink’a’ us.14 Li aatin ratawal li tz’ejwalej, a’an naq jwal naqataw junaq k’a’aq re ru choq’ qe.15 A’an ajwi’ li k’a’ru ink’a’ us naqak’oxla malaj li k’a’ru ink’a’ us naqataw ru li nokoxk’e chi q’etq’etink malaj chixra li k’a’ru re li ruchich’och’ sa’ xna’aj xb’aanunkil li us ut xpaab’ankil lix taqlahom li Dios.
Naxk’utb’esi rib’ chi kok’ aj xsa’ rik’in li yib’ aj eek’ahom neke’ok sa’ li aamej.
Li apostol aj Pablo kixk’e reetal junjunq reheb’ li eek’ahom a’an jo’ li tz’ajnil na’leb’, li atawank, li xik’ ilok, li josq’il, li wech’ink, li kaqalink ut wankeb’ chik xkomon.16 Rik’in chixjunil lix yib’al ru li ratawom li tz’ejwalej, jultikaq qe naq li xik’ na’ilok naroksi a’an jo’ xk’anjeleb’aal re qab’alaq’inkil naq nokoraale chixb’aanunkil k’a’ruhaq ink’a’ us.Ex raarookil was wiitz’in, ninch’olob’ xyaalal naq wi naqakanab’ qib’ chiru xpekil li kolb’a-ib’, a’ laj Kolonel re li qaam, ut naqataaqe li na’leb’ kixk’e laj Moroni, li qawankil re xk’oxlankil ka’ajwi’ li k’a’ru us taanimanq.
Ninch’olob’ xyaalal eere naq took’iiq sa’ musiq’ej, taajalaaq li qaam, toj reetal naq toowulaq jo’ li Jesukristo.
Jo’kan ajwi’, taakawuuq lix wankilal li Santil Musiq’ej ut taawanq qik’in junelik.
Toja’ naq li aaleek re li xik’ na’ilok, chi b’ayatq, taa’oso’q xmetz’ew sa’ qab’een, ut toowanq chi sa ut chi saq ru qach’ool.Choq’ reheb’ li ani maare neke’t’ane’ sa’ li aaleek ut ink’a’ neke’tenq’aak xb’aan li tiikil ruhil na’leb’, ninjultika eere naq wan jun li b’e re q’ajk, wan li oyb’enihom rik’in li Kristo.
Wiib’ oxib’ chihab’ chaq, kiwan inhoonal chirula’aninkil jun komon re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan li yoo chaq chi nume’k sa’ jun ch’a’ajkil hoonal sa’ lix yu’am chirix naq kixb’aanu jun nimla maak.
Naq kiwil xb’een wa, kiwil sa’ li ru naq jwal ra xch’ool, kiwil ajwi’ xlemtz’unkil li royb’enihom.
Li rilob’aal naxk’utb’esi naq kituulano’ li raam ut kijala xch’ool.
Kixyal xq’e sa’ xpaab’aal ut ki’osob’tesiik xb’aan li Qaawa’.
A’b’anan, kixk’e xwankil jun li yib’ aj k’oxlahom ki’ok sa’ xk’a’uxl li kik’ehok re chixtawb’aleb’ xkomon li yib’ aj na’leb’.
Naq ki’ok xk’eeb’al rokikeb’ li yib’ aj na’leb’ a’in, ke’wulak ajwi’ sa’ xk’a’uxl ut ke’ok chi k’iik sa’ li raam.
Wan naq kixb’aanu li neke’xye li yib’ aj na’leb’ a’an, toj reetal naq kik’ame’ chixb’aanunkil chixjunil li ink’a’ us choq’ re li k’a’ru jwal naxra.
Kixye we naq wi ink’a’ raj kixk’e xwankil li na’leb’ a’an, ink’a’ raj ki’ok chi aaleek xb’aan li xik’ na’ilok, ut li aaleek a’an ke’xk’am chaq rahil ch’oolejil sa’ xyu’am.Jo’ li alalb’ej nasutq’i chaq sa’ li jaljookil ru aatin wan sa’ Lukas, kiq’aj ajwi’ chaq a’an ut ki’aj li ru.17 Kirak’ob’resi li royb’enihom rik’in li Qaawa’, kireek’a xyot’ik xch’ool ut kiraj q’ajk chaq sa’ xkorral li Qaawa’.
Sa’ li kutan a’an kiqeek’a sa’ wiib’al lix rahom aj tojol-ix li Kolonel.
Naq kooraqe’, koonujak rik’in xsahil qach’ool ut, toj anajwan, jultik we li sahil ch’oolejil kiwil sa’ xnaq’ li ru naq ki’el chaq sa’ lin oficiin.Ex raarookil wamiiw, naq nokonumta sa’ xb’eeneb’ li kok’ aaleek, li neke’wulak rajlal sa’ li qayu’am, kawresinb’ilo re naq ink’a’ te’qab’aanu li ninqi maak.
Jo’ kixye li Awa’b’ej Spencer W. Kimball: “Moko noko’ok ta chixb’aanunkileb’ li ninqi maak wi ink’a’ naqak’e xna’aj li kok’ maak, a’aneb’ li neke’tehok xb’e li ninqi maak.
… “Li ch’och’ nasaab’esiik moko nak’i ta li yib’ aj pim chi sa’ yal sa’ junpaat.” ”18Naq yoo chaq chixkawresinkil rib’ re xb’aanunkil lix k’anjel sa’ li ruchich’och’, li Kolonel Jesukristo kixk’ut naq aajel ru numtaak sa’ xb’een chixjunil li k’a’ru raj taaramoq qe chixb’aanunkil li k’a’ru taakanaaq chi junelik.
Chirix naq ki’aaleek k’iila sut, sa’ jun hoonal naq li xik’ na’ilok kixyal xjalb’ehinkil li Qaawa’ chiru lix k’anjel, li Kolonel kixtaqla laj tza chi elk chi kaw xyaab’ xkux: “Elen chiwu, Satanas.
… “Toja’ naq kikanab’aak xb’aan laj tza, ut sa’ li hoonal a’an wankeb’ li anjel ke’wulak rik’in ut ke’xtikib’ k’anjelak chiru.”19Ex was wiitz’in, ma naru nekek’oxla k’a’ raj ru taak’ulmanq wi ta taaruuq taqataw qametz’ew ut xkawil qach’ool rik’in li Kolonel ut taqaye “Ink’a’ ” ut “Elen” reheb’ li yib’ aj na’leb’ tz’aqal naq neke’ok sa’ qak’a’uxl?
Chan raj ru naq tixjal li rajom li qach’ool?
Chan ru naq li k’a’ru us naqab’aanu tooxtenq’a chi wank chi nach’ rik’in li Kolonel ut tixk’e qak’ulub’ re naq li Santil Musiq’ej taawanq junelik sa’ li qayu’am?
Ninnaw naq wi taqataaqe li Jesukristo, taqakol qib’ chiru k’iila rahilal ut majelal li naxk’am chaq ch’a’ajkilal sa’ li qajunkab’al, rahil ch’oolej, li muxuk, lix wankil li yib’ aj k’a’aq re ru, ut a’ yaal k’a’ chik ru li jalan chiru lix taqlahom li Qaawa’.Sa’ lix chaq’al ru raatin chiru li po abril re li chihab’ a’in, li qaraarookil profeet, Awa’b’ej Russell M. Nelson, kixyeechi’i naq chixjunileb’ li te’raj “rab’inkil a’an”—a’ li Jesukristo—ut xpaab’ankil lix taqlahom “te’osob’tesiiq rik’in xnimal chik li wankilal re xnumsinkil li aaleek, lix yalb’aleb’ rix, ut lix q’unaleb’ xmetz’ew,” ut naq taanimanq lix sahil qach’ool, us ta sa’ xyi li ch’a’ajkilal.20Ninch’olob’ xyaalal eere naq lix yeechi’ihom li qaraarookil profeet, a’an ajwi’ lix yeechi’ihom li Kolonel.
Nekexinb’oq “chirab’inkil” sa’ lee k’a’uxl ut chixtaaqenkil chi anchal eech’ool re naq teek’ul eekawilal ut xkawil eemetz’ew re teeye “Ink’a’ ” ut “Elen” reheb’ chixjunil li k’a’aq re ru li te’xk’am chaq rahil ch’oolejil sa’ qayu’am.
Wi naqab’aanu a’an, ninyeechi’i eere naq li Qaawa’ tixtaqla chaq lix Santil Musiq’ej re qakawob’resinkil ut xk’ojob’ankil qach’ool, ut chi jo’kan taawanq li qaam jo’ li raam li Qaawa’.21Ninch’olob’ xyaalal naq yo’yo li Jesukristo ut naq rik’in a’an, tooruuq chi numtaak sa’ xb’een chixjunil li aaleek re li xik’ na’ilok ut toowanq chi k’ulub’ej chi wank sa’ li junelik q’e kutan rik’in li Qaawa’ ut rik’in ajwi’ li qaChoxahil Yuwa’ aj rahonel.
Ninch’olob’ xyaalal li na’leb’ a’in rik’in li rahok naweek’a choq’ eere ut choq’ re li qachaq’al ru Kolonel, li ninloq’oni, nawoxloq’i, ut ninb’icha xk’ab’a’ chi junelik.
Ninye a’in sa’ lix loq’laj k’ab’a’ li Jesukristo, amen.
Sa’ li loq’laj k’iche’ wiib’ cient chihab’ chaq, li ch’ajom aj Jose Smith kiril ut ki’aatinak rik’in li Dios, li junelik Yuwa’b’ej, ut li Jesukristo li Ralal.
Rik’ineb’ a’an laj Jose kixtzol chan ru tz’aqal wan li roxichal li Dios, ut chirix ajwi’ li k’utb’esink sa’ li kutan a’in, naq rik’in li nimla k’utb’esink a’in kitikla “xk’ojlajik lix tz’aqalil ru li kutan” sa’eb’ li kutan a’in.1Jo’ oxib’ chihab’ chik chirix a’an, chirix tijok chi anchal xch’ool sa’ q’ojyin sa’ li 21 xb’e li po septiembre, 1823, lix warib’aal laj Jose ki’ok chi saqeno’k toj reetal naq kikana chi “q’axal saqen wi’chik chiru wa’leb’ ”2 Jun winq kik’utun chire lix ch’aat, kixb’oq li ch’ajom rik’in xk’ab’a’, ut kixye naq “a’an aj k’amol esil, taqlanb’il chaq chiru li Dios … ut naq aj Moroni xk’ab’a’.”3 Kixk’ut chiru laj Jose naq taak’ame’q chi kutankil lix Hu laj Mormon.Toja’ naq laj Moroni kixye raatinul lix hu laj Malakias sa’ li Najter Chaq’rab’, chi jalb’il b’ayaq ru rik’in li aatin li wan sa’eb’ li qaSantil Hu:“Kʼehomaq reetal, tinkʼutbʼesi cheru li Tijonelil, rikʼin ruqʼ laj Elias li profeet, rubʼelaj lix kʼulunik li xnimal ru ut xuwajel xkutan li Qaawaʼ.
…“Ut aʼan taaraw saʼ xchʼoolebʼ li alal kʼajolbʼej li kʼaʼru yeechiʼinbʼil rehebʼ li yuwaʼbʼej, ut lix chʼoolebʼ li alal kʼajolbʼej teʼsutqʼiiq rikʼinebʼ lix yuwaʼ.
Wi ta inkʼaʼ joʼkan, chixjunil li ruchichʼochʼ taasachmanq raj chi junajwa saʼ lix kʼulunik.”4Wan x’aajelil ru naq li raatin laj Moroni re laj Jose Smith chirix lix k’anjel laj Elias kixtikib’ li k’anjel re li santil ochoch ut resilal li junkab’al sa’ roso’jikeb’ li kutan, ut wan choq’ xnimal ru na’leb’ sa’ xk’ojob’ankil “chixjunil li k’a’aq re ru, jo’ kixye chaq li Dios chixtz’uumal reheb’ lix santil profeet.”5Nintz’aama intenq’ankil xb’aan li Santil Musiq’ej naq nokotzolok sa’ komonil chirixeb’ li sumwank, li k’ojob’anb’il k’anjel, ut eb’ li osob’tesink li naru naqak’ul sa’eb’ li santil ochoch re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan.Lix kʼulunik wi’chik laj EliasNintikla rik’in xpatz’b’al jun patz’om: k’a’ut naq aajel ru naq kik’ulun wi’chik laj Elias li profeet?“Naqatzol rik’in li k’a’ru k’utb’esinb’il sa’ roso’jikeb’ li kutan naq “laj Elias nak’amok re li wankilal aj tz’aponel re li Tijonelil re Melkisedek,”6 ut “a’an xraqikeb’ li profeet li kik’amok re rub’elaj xkutankil li Jesukristo.”7Li profeet aj Jose Smith kixye: “Lix musiq’, lix wankilal ut lix b’oqb’al laj Elias, a’an naq wanq eewankil chixk’amb’al xlaawil lix tz’aqalil li Tijonelil re Melkizedek … ; ut naq teek’ul chixjunileb’ li k’ojob’anb’il k’anjel li wankeb’ xna’aj sa’ lix awa’b’ejihom li Dios, re ajwi’ xsutq’isinkil xch’ooleb’ li yuwa’b’ej rik’ineb’ li alal k’ajolb’ej, ut li alal k’ajolb’ej rik’ineb’ li yuwa’b’ej, a’eb’ li wankeb’ sa’ choxa.”8Na’ajman ru li loq’laj wankilal a’in re tz’apok sa’ junajil, re naq “li taab’ak’ sa’ ruchich’och’, b’ak’b’ooq ajwi’ sa’ choxa, ut li taahit sa’ ruchich’och’, hithooq ajwi’ sa’ choxa.”9Laj Jose kixye ajwi’: “Chan ru naq tixk’e li Dios xkolb’aleb’ li tasal tenamit a’in?
Tixtaqla laj Elias li profeet.
… Laj Elias tixk’utb’esiheb’ li sumwank re xtz’apb’al sa’ junajil lix ch’ooleb’ li yuwa’b’ej rik’ineb’ li alal k’ajolb’ej, ut li alal k’ajolb’ej rik’ineb’ li yuwa’b’ej.”10Laj Elias kik’utun rochb’een laj Moises sa’ li tzuul kijaltesiik wi’ ru li Jesus, ut kixk’e li wankilal a’in re laj Pedro, laj Santiago, ut laj Jwan.11 Laj Elias kik’utun ajwi’ rochb’een laj Moises ut laj Eliyah sa’ li oxib’ xb’e li po abril, 1836, sa’ li santil ochoch re Kirtland, ut kixk’ojob’ xlaawil li tijonelil ajwi’ a’in sa’ xb’een laj Jose Smith ut laj Oliver Cowdery.12Ki’ajman ru naq laj Elias kixk’ojob’ wi’chik li wankilal re tz’apok sa’ junajil sa’ 1836, re xkawresinkil li ruchich’och’ choq’ re li xkab’ xk’ulunik li Kolonel, ut rik’in a’an kitikla xnimal li k’anjel sa’ chixjunil li ruchich’och’ re xsik’b’al resilal li xe’ toonalej.Xjalb’al, xsutq’isinkil, ut xsaqob’resinkil ru ch’oolejLi aatin ch’oolej natawman k’iila sut sa’eb’ li loq’laj hu re li Iglees.
Li ch’ina aatin a’in na’oksiman re xch’olob’ankil li k’a’ru nareek’a junaq sa’ raam.
Li qach’ool—chixjunil li naqaj, li naqara, li naqasik’, li na’eek’asink qe, ut li naqak’oxla—a’an li naxk’ut aniho laa’o, ut ani li toowulaq wi’.
Ut lix ch’oolil lix k’anjel li Qaawa’, a’an xjalb’al, xsutq’isinkil, ut xsaqob’resinkil ru li ch’oolej rik’ineb’ li sumwank re li evangelio ut li k’ojob’anb’il k’anjel re li tijonelil.Ink’a’ naqakab’laheb’ ut noko’ok sa’eb’ li santil ochoch yal re taqak’ul junaq chaab’ilal jo’ komon malaj jo’ junkab’al.
Eb’ li sumwank li neke’k’ule’ ut eb’ li k’ojob’anb’il k’anjel li neke’b’aanuman sa’eb’ li santil ochoch, aajeleb’ ru re xsantob’resinkil li qach’ool, ut re xk’eeb’al li taqenaqil loq’al reheb’ li ralal ut xrab’in li Dios.Rawb’al sa’ xch’ooleb’ li alal k’ajolb’ej li k’a’ru yeechi’inb’il reheb’ li yuwa’b’ej—a’aneb’ laj Abraham, laj Isaak, ut laj Jakob—xsutq’isinkil xch’ooleb’ li alal k’ajolb’ej rik’in tz’aqal lix yuwa’eb’, xsik’b’al resilal li xe’toonilej, ut xb’aanunkil li k’ojob’anb’il k’anjel sa’eb’ li santil ochoch choq’ reheb’, a’aneb’ k’anjel li te’osob’tesinq reheb’ li ak kamenaqeb’ ut li toj yo’yookeb’.
A’ yaal jo’ wanko chi yalb’il qaq’e sa’ li loq’laj k’anjel a’in, yooko chixpaab’ankil li taqlahom naq taqara ut took’anjelaq chiru li Dios ut li qas qiitz’in.13 Ut li k’anjel a’in nokoxtenq’a re “Taqab’i a’an”14 ut toochalq rik’in li Kolonel.15Eb’ li sumwank ut eb’ li k’ojob’anb’il k’anjel re li tijonelil li q’axal loq’eb’ ka’ajwi’ neke’k’ule’ sa’ jun santil ochoch—li rochoch li Qaawa’.
Chixjunil li natzole’ ut chixjunil li nab’aanuman sa’ li santil ochoch naxk’ut xyaalal lix diosilal li Jesukristo, ut lix k’anjel a’an sa’ lix k’uub’anb’il na’leb’ li qaChoxahil Yuwa’ re sahil ch’oolejil.Sa’ ch’oolejLi Awa’b’ej Ezra Taft Benson kixk’ut jun na’leb’ li naroksi li Kolonel sa’ “xk’eeb’al chi uxmank lix kolb’al chiru li kamk ut lix yu’am chi junelik li winq.”16 A’an kixye: “Lix k’anjel li Qaawa’ natikla sa’ li ch’oolej.
Lix k’anjel li ruchich’och’ natikla sa’ xsutam junaq.
Li ruchich’och’ naraj risinkileb’ li kristiaan sa’ li neb’a’il ochoch.
Li Kristo narisi li neb’a’il sa’eb’ li kristiaan, ut eb’ a’an neke’risi rib’ sa’ li neb’a’il ochoch.
Li ruchich’och’ naxyal xjalb’aleb’ li winq rik’in xjalb’al li wan sa’ xsutameb’.
Li Kristo naxjaleb’ li winq, ut eb’ a’an neke’xjal li wan sa’ xsutameb’.
Li ruchich’och’ naxyal xjalb’al k’a’ru neke’xb’aanu li winq, a’ut li Kristo naxjal chan ru xch’ooleb’ li winq.”17Eb’ li sumwank ut eb’ li k’ojob’anb’il k’anjel re li tijonelil, a’aneb’ xch’oolil li k’anjel re yo’laak wi’chik ut jale’k sa’ musiq’ej; rik’ineb’ a’an li Qaawa’ nak’anjelak qik’in chiqajunqal, sa’ qach’ool.
Eb’ li sumwank li paab’anb’ileb’ chi tz’aqal, li junelik jultikanb’ileb’, ut li tz’iib’anb’ileb’ “rik’in xMusiq’ li yo’yookil Dios … chiru tib’elej, sa’ lee ch’ool”18 neke’xk’e rajb’al ru li qayu’am, jo’ ajwi’ li osob’tesink sa’ li yu’am a’in ut sa’ li junelik q’e kutan.
Eb’ li k’ojob’anb’il k’anjel li k’ulb’ileb’ chi saq ru qach’ool ut li jultikanb’ileb’ rajlal, neke’xte li choxahil numleb’ li naru nanume’ wi’ li wankilal re choxahilal sa’ li qayu’am.Ink’a’ nokowulak sa’ li santil ochoch re xmuqb’al qib’, chi moko re eelelik chiru lix maa’usilal li ruchich’och’.
Nokowulak b’an sa’ li santil ochoch re toonumtaaq sa’ xb’een li ruchich’och’ re maa’usilal.
Naq naqak’ulub’a sa’ li qayu’am li “wankilal re choxahilal”19 rik’in xk’ulb’aleb’ li k’ojob’anb’il k’anjel re li tijonelil ut rik’in xk’uub’ankil ut xpaab’ankileb’ li loq’laj sumwank, noko’osob’tesiik re naq lix metz’ew li Qaawa’ taawanq choq’ qe20 re numtaak sa’ xb’een li aaleek ut li ch’a’ajkilal sa’ li yu’am a’in, ut re naq chaab’il taqab’aanu ut chaab’il toowanq wi’.Taawulaq resil lix na’nookil ru li ochoch a’inLi xb’een santil ochoch re roso’jikeb’ li kutan kikab’laman sa’ Kirtland, Ohio, ut ki’osob’tesiman sa’ 27 xb’e li po marzo, 1836.Sa’ jun na’leb’ kik’utb’esiman chiru li profeet aj Jose Smith jun xamaan chirix rosob’tesinkil li ochoch, li Qaawa’ kixye:“Chisaho’q sa’ xch’ooleb’ chixjunil lin tenamit, li ke’kab’lank re, rik’in xnimaleb’ xmetz’ew, li ochoch a’in choq’ re lin k’ab’a’.
…“Relik chi yaal, lix chʼoolebʼ li mil ut li lajetq chi mil teʼsahoʼq chi naabʼal saʼ xkʼabʼaʼ li osobʼtesink li taahoymanq, ut li tiqibʼaak li xeʼtiqibʼaman wiʼ lin moos saʼ li ochoch aʼin.“Ut taawulaq resil lix naʼnookil ru li ochoch aʼin toj saʼ jalanil chʼochʼ; ut aʼin xtiklajik li osobʼtesink li taahoymanq saʼ xbʼeen xjolomebʼ lin tenamit.”21K’ehomaq reetal li aatin, lix chʼoolebʼ li mil ut li lajetq chi mil teʼsahoʼq chi naabʼal, ut taawulaq resil lix naʼnookil ru li ochoch aʼin toj saʼ jalanil chʼochʼ.
Jwal sachol ch’oolej li aatin a’in sa’ abril 1836 naq yal ka’ch’in xk’ihaleb’ li komon sa’ li iglees, ut naq jun ajwi’ li santil ochoch wan.Anajwan, sa’ 2020, wankeb’ 168 li santil ochoch li yookeb’ chi k’anjelak.
Wankeb’ chik 49 santil ochoch li yookeb’ chi kab’lamank malaj li yeeb’il naq te’kab’lamanq.
Eb’ li rochoch li Qaawa’ yookeb’ chi kab’lamank sa’eb’ “li ch’och’ sa’ xyi li palaw”22 ut sa’eb’ li ch’och’ ut li tenamit b’ar wi’ k’oxlanb’il junxil naq ink’a’ taa’ajmanq ru jun santil ochoch.Li k’anjel re li loq’laj tiqib’ank anajwan nak’utb’esiman sa’ 88 chi aatinob’aal, ut taawanq sa’ naab’aleb’ chik li aatinob’aal naq neke’kab’laman li santil ochoch re rosob’tesinkileb’ chik xkomoneb’ li ralal xk’ajol li Dios.
Sa’ o’laju chihab’ chik, naru naq taawiib’anq xk’ihaleb’ li aatinob’aal li te’wanq wi’ li k’ojob’anb’il k’anjel re li santil ochoch.Sa’ li chihab’ a’in taqatikib’ xkab’lankil waqxaqlaju li ak’ santil ochoch.
Junxil chaq, koob’ay 150 chihab’ re xkab’lankil li xb’een waqxaqlaju chi santil ochoch, chalen chaq xk’uub’lajik li Iglees sa’ 1830 toj ki’osob’tesiik li santil ochoch re Tokyo, Japon, xb’aan li Awa’b’ej Spencer W. Kimball sa’ 1980.K’oxlahomaq chan ru naq seeb’anb’il li k’anjel re li santil ochoch chiru lix yu’am li Awa’b’ej Russel M. Nelson.
Naq kiyo’la li Awa’b’ej Nelson sa’ 9 xb’e li po septiembre, 1924, waqib’ li santil ochoch wankeb’ sa’ li Iglees.Naq kik’ojob’aak jo’ apostol sa’ 7 abril, 1984, 60 chihab’ chik chirix a’an, ke’wan chi k’anjelak waqib’ xka’k’aal li santil ochoch, a’aneb’ jun may chik chiru 60 chihab’.Naq kixaqab’aak li Awa’b’ej Nelson jo’ Awa’b’ej re li Iglees, ke’wan chi k’anjelak 159 santil ochoch, malaj 133 chik sa’ li 34 chihab’ kiwan wi’ sa’ lix Molameb’ li Kab’laju.Chalen chaq rokik choq’ Awa’b’ej re li Iglees sa’ 14 enero, 2018, li Awa’b’ej Nelson xye naq te’kab’lamanq 35 chik li ak’ santil ochoch.96 por ciento reheb’ li santil ochoch anajwan xe’osob’tesiik chiru lix yu’am li Awa’b’ej Nelson; 84 por ciento xe’osob’tesiik chalen chaq rokik choq’ apostol.Xjayalinkil qib’ rik’in li k’a’ru jwal aajel ruJo’ komon sa’ lix Iglees li Qaawa’ li k’ojob’anb’il wi’chik, sachso nakana qach’ool rik’in xjunpaatil lix xikik lix k’anjel sa’ roso’jikeb’ li kutan a’in.
Ut wankeb’ chik li santil ochoch li toj te’wanq.Laj Brigham Young kixye jo’ profeet, “Re taa’uxmanq li k’anjel a’in, taa’ajmanq ru naq ink’a’ chik yal jun santil ochoch taawanq, k’iila mil b’an, ut mileb’ ut lajetq mil chi winq ut ixq te’ok sa’eb’ li santil ochoch a’an, ut te’k’anjelaq ruuchileb’ li ani ke’wan chalen chaq jo’ najtil tixk’utb’esi li Qaawa’.”23Natawman ru naq rajlal sut naq nayeeman resil naq taakab’lamanq jun ak’ santil ochoch, k’a’jo’ li sahil ch’oolejil wan, ut li b’antioxink chiru li Qaawa’.
A’ut li tento raj taqajayali qib’, a’aneb’ li sumwank ut li k’ojob’anb’il k’anjel li neke’ru chixjalb’al qach’ool ut chixchamob’resinkil lix anchalil qach’ool chiru li Kolonel, ut moko ka’ajwi’ ta b’ar taawanq jun santil ochoch, ut chan ru xch’ina-usal li kab’l.Li xb’eenil teneb’ank li wan sa’ qab’een jo’ komon sa’ lix Iglees li Qaawa’ li k’ojob’anb’il wi’chik, a’an, xb’een wa, naq “Taqab’i a’an!”24 ut taajale’q qach’ool rik’ineb’ li sumwank ut li k’ojob’anb’il k’anjel, ut xkab’, naq taqab’aanu chi sa qach’ool li qateneb’ankil re xyeechi’inkil li osob’tesink re li santil ochoch re chixjunileb’ li winq ut ixq, li yo’yookeb’ jo’ ajwi’ li kamenaqeb’.
Chi b’eresinb’il ut chi tenq’anb’il xb’aan li Qaawa’, taqab’aanu chi yaal eb’ li loq’laj teneb’ank a’in.Xkab’lankil SionLi profeet aj Jose Smith kixye:“Xkab’lankil Sion a’an jun k’anjel li k’oxlanb’il xb’aaneb’ lix tenamit li Dios chalen chaq xtiklajik; a’an jun na’leb’ ke’xk’oxla li profeet, eb’ laj tij, ut eb’ li rey rik’in nimla sahil ch’oolejil; ke’royb’eni chi saheb’ xch’ool li kutan li wanko wi’, ut chi musiq’anb’il xb’aan li choxahil yo’onink, ke’b’ichan ut ke’tz’iib’an ut ke’aatinak jo’ profeet chirix li qakutan a’in; a’ut ke’kam chi ink’a’ ke’ril; … kanab’anb’il choq’ qe laa’o ilok, ut tz’aqonk, ut tenq’ank re xtolk’osinkil chi uub’ej li loq’alil re roso’jikeb’ li kutan.”25“Li tijonelil sa’ choxa taa’ok sa’ junajil rik’in li wan sa’ ruchich’och’, re xk’eeb’aleb’ chi uxmank li xninqal ru na’leb’ a’an; … jun k’anjel kixk’oxla li Dios ut eb’ lix anjel rik’in sahil ch’oolejil chiruheb’ li tasal tenamit najter, li kixamnak sa’ xch’ooleb’ li najteril yuwa’b’ej ut profeet; jun k’anjel li tixk’am chaq xraqik chixjunil lix wankilal li q’ojyin, li rak’ob’resinkil li ruchich’och’, lix loq’al li Dios, ut lix kolb’al chixjunil lix junkab’aleb’ li winq.”26Ninch’olob’ xyaalal naq li Yuwa’b’ej ut li K’ajolb’ej ke’xk’ut rib’ chiru laj Jose Smith, ut naq laj Elias li profeet kixk’ojob’ wi’chik li wankilal re tz’apok sa’ junajil.
Eb’ li loq’laj sumwank ut k’ojob’anb’il k’anjel re li santil ochoch te’xk’e qametz’ew ut te’xsaqob’resi ru qach’ool wi laa’o “Taqab’i a’an”27 ut taqak’ul li wankilal re choxahilal sa’ li qayu’am.
Ut ninch’olob’ xyaalal naq li k’anjel a’in re roso’jikeb’ li kutan tixsach xwankilal li q’ojyin ut tixk’e chi uxmank lix kolb’aleb’ li winq.
Chi sa inch’ool ninch’olob’eb’ xyaalal eere li yaal a’in, sa’ lix loq’laj k’ab’a’ li Qaawa’ Jesukristo, amen.
Wiib’ mil chihab’ chaq, li Kolonel kikub’e chaq sa’ li tzuul chirix xk’utb’al junjunqeb’ li na’leb’ re li evangelio.
Naq yoo chi b’eek, kiwulak rik’in jun li winq saqlep rix.
Li winq a’in kiroxloq’i li Jesukristo naq kixwiqib’ rib’ chiru, yoo chixsik’b’al naq taak’iraaq.
A’an ka’ajwi’ kixye: “Qaawa’, wi taawaj, truuq tinaak’irtesi.”Toja’ naq li Qaawa’ kixye’ li ruq’, kixch’e’, ut kixye, “Twaj, tatk’iraaq.”1Arin naqatzol naq li Kolonel junelik naraj qosob’tesinkil.
Wankeb’ li osob’tesink li neke’chal sa’ junpaat, ut wankeb’ chik li hoonal neke’b’ay, ut wankeb’ ajwi’ li te’chalq chirix xraqik li yu’am a’in, a’b’an te’chalq li osob’tesink sa’ tz’aqal xhoonalileb’.Jo’ chanchan li saqlep rix, laa’o naru taqataw qametz’ew ut xk’ojob’ankil qach’ool sa’ li yu’am a’in naq naqak’ulub’a li rajom xch’ool a’an ut naq naqak’e reetal naq a’an naraj qosob’tesinkil.
Naru taqataw li metz’ew re xnumsinkil yalaq ch’a’ajkilal, yalaq aaleek, ut re xtawb’al ru ut xkuyb’al li wanko wi’.
Relik chi yaal, sa’ jun reheb’ li hoonal q’axal ch’a’aj sa’ xyu’am, lix wankilal li Kolonel re kuyuk kiniman naq kixye re lix Yuwa’, “Chi’uxmanq laa wajom.”2Li saqlep rix ink’a’ kitz’aaman chiru rik’in q’etq’etil chi moko kirelaji.
Li raatin naxk’utb’esil li tuulanil, wan li k’a’ru q’axal naroyb’eni a’b’an wan ajwi’ xch’ool naq taa’uxq li rajom li Kolonel.
A’in jun reetalil chan ru tento toochalq rik’in li Kristo.
Naru toochalq rik’in li Kolonel, rik’in tz’aqal qanawom naq li rajom, anajwan ut chi junelik, a’an xk’eeb’al qe li k’a’ru q’axal chaab’il choq’ re li qayu’am sa’ ruchich’och’ ut choq’ re li qajunelikil yu’am.
A’an naru naril li ink’a’ naru naqil laa’o.
Tento toochalq rik’in li Kristo chi maak’a’ qab’alaq’il chirix naq li rajom qach’ool sub’b’ilaq rib’ sa’ li rajom li Yuwa’b’ej, jo’ chanru li Kristo.3 A’in tooxkawresi choq’ re li junelik yu’am.Jwal ch’a’aj xk’oxlankil xnimal li rahilal sa’ tib’elej ut sa’ reek’ob’aal ch’oolej kiriiqa li saqlep rix li kichal rik’in li Kolonel.
Li saqlepil naxrahob’tesiheb’ li ich’ ut li tz’uumal, ut naxpo’ ut naxtawasi li tib’elej.
Jo’kan ajwi’, eb’ li kristiaan ke’xxuwaheb’ li ani saqlep rix.
Kiteneb’aak sa’ xb’eeneb’ li saqlep rix chi elk rik’ineb’ lix raarookil komon ut ke’iisik sa’ tenamit.
K’oxlanb’il chaq naq tz’ajeb’ li saqlep rix, sa’ tib’elej jo’ ajwi’ sa’ musiq’ej.
Xb’aan a’in naq lix chaq’rab’ laj Moises kixteneb’ sa’ xb’eeneb’ aj saqlep rix naq te’wanq chi q’ichb’ilaq li raq’ ut te’xjap reheb’ chixyeeb’al “Muxb’ilin!” naq yookeb’ chi b’eek.4 Yajeb’ ut tz’eqtaananb’ileb’, eb’ laj saqlep rix ke’xtaw rochocheb’ sa’ polem kab’l malaj muqleb’aal.5 Ink’a’ ch’a’aj xk’oxlankil naq toch’b’il chi us li saqlep rix li kichal rik’in li Kolonel.Wan naq, laa’o ajwi’ naru naqeek’a naq q’axal ra qawanjik, xb’aan li qab’aanuhom laa’o malaj xb’aanuhomeb’ jalan chik li kristiaan, xb’aan li nak’ulman li maak’a’ qawankil chixjalb’al.
Sa’eb’ li hoonal a’an, naru taqaq’axtesi li rajom qach’ool sa’ ruq’ a’an.Junjunq chihab’ chaq, li xZulma—li wixaqil, li q’axal chaab’il—kixk’ul jun ch’a’ajkil esil yal wiib’ xamaan rub’elaj lix sumlajik jun reheb’ li qakok’al.
Wan chaq jun li sakijoj chi sa’ xxik, ut yoo chi siipook sa’ junpaat.
Ki’ok chi siipook xnaq’ ru, ut tento taacho’e’q sa’ junpaat.
Wankeb’ naab’al li k’oxlahom yoo wi’ xk’a’uxl ut aalob’resinb’il wi’ xch’ool.
Ma xiwxiw li sakijoj?
Chan ru taak’iraaq xtib’el?
Ma sik taakanaaq xnaq’ ru?
Ma nim li rahilal tixnumsi?
Ma taakanaaq reetalil li yok’olal sa’ xnaq’ ru chi junajwa?
Ma taasutq’iiq wi’chik li sakijoj chirix naq taa’isiiq?
Ma taaruuq taawanq sa’ xsumlajik li qalal?
Naq yokyo sa’ xna’aj li cho’ok, q’axal ra kireek’a.Sa’ li aajel ruhil hoonal a’an, li Musiq’ej kixhasb’a re naq tento tixk’ulub’a li rajom li Yuwa’b’ej.
A’an kixsik’ ru xkanab’ankil rib’ chiru li Dios.
Kireek’a naq maak’a’ naxye k’a’ru taa’uxmanq, li rajom xch’ool li Dios a’anaq li q’axal chaab’il choq’ re.
Toja’ naq kiwartesiik re taacho’e’q.Moqon, kixtz’iib’a sa’ lix diario: “Sa’ xmeex li cho’ok, xinhupub’ wib’ chawu ut xinkanab’ wib’ chiru laa wajom naq xin’ok chi wark.
Xinnaw naq naru tinakanab’ wib’ chawu, ut naq maak’a’ li ink’a’ us naru nachal chaq aawik’in.”A’an kixtaw xmetz’ew ut xtuqub’ankil xch’ool naq kixk’ub’si li rajom chiru li rajom li Yuwa’b’ej.
Sa’ li kutan a’an, k’a’jo’ naq ki’osob’tesiik xb’aan li Dios.Maak’a’ naxye li wanko wi’, naru taqak’anjela li qapaab’aal re chalk rik’in li Kristo ut re xtawb’al jun Dios naru naqakanab’ wi’ qib’.
Jo’ kixtz’iib’a jun reheb’ lin kok’al, aj Gabriel xk’ab’a’:Jo’ naxye li profeet, li ru li Dios q’axal wi’chik nalemtz’un chiru xlemtz’unkil li saq’eut q’axal wi’chik saq li rismal chiru xsaqil li saqb’achut xyaab’ xkux chanchan xyaab’ li kawil nima’,ut chixk’atq a’an, maak’a’ aj-e li winq.
…Jwal naraho’ inch’ool xnawb’al naq maak’a’in aj-e.Ut ka’ajwi’ sa’ li hoonal a’an sa’ xq’unal inmetz’ew ninwulak rik’in jun dios li naru tinkanab’ wib’ chiru.Ut ka’ajwi’ sa’ li hoonal a’an nintaw li Dios li naru tinkanab’ wib’ chiru.6Jun li Dios naru naqakanab’ wi’ qib’ naxnimob’resi li qayo’onihom.
Naru taqakanab’ qib’ chiru xb’aan naq a’an nokoxra ut junelik naraj li q’axal chaab’il choq’ qe.Li saqlep rix kichal xb’aan lix wankilal li yo’onink.
Maak’a kixk’e li ruchich’och’ re, chi moko xk’ojob’ankil xch’ool.
Jo’kan naq lix ch’ina toch’om li Qaawa’ chanchan jun xk’ojob’ankil chixjunil li raam.
Ka’ajwi’ naru taqak’oxla lix chamal lix b’antioxihom li saqlep rix naq kitoch’e’ xb’aan ruq’ li Kolonel, q’axal wi’chik naq kirab’i li aatin a’in: “Twaj, tatk’iraaq.”Li seraq’ naxye naq “sa’ junpaat ki’elk li saqlep chirix.”7Laa’o ajwi’ naru taqeek’a xtoch’om li Kolonel rik’in li ruq’ aj rahonel ut aj k’irtesinel.
K’a’jo’ xnimal li sahil ch’oolejil, li yo’onihom, ut li b’antioxihom li neke’ok sa’ li qaam rik’in xnawb’al naq a’an naraj qatenq’ankil chi santob’resiik!
Naq nokochal rik’in li Dios a’an tolooxkol, re qak’irtesinkil malaj re xk’eeb’al qametz’ew re xnumsinkil yalaq k’a’ru nachal.Chi yaal, xk’ulub’ankil li rajom a’an—ut ink’a’ li qe laa’o—tooxtenq’a chixtawb’al ru yalaq k’a’ru yooko chi nume’k wi’.
Maak’a’ li maa’us naru nachal chaq rik’in li Dios.
A’an naxnaw k’a’ru li jwal chaab’il choq’ qe.
Maare ink’a’ taarisi chixjunil li qiiq sa’ junpaat.
Wan naq naru tixseeb’ob’resi, jo’ kixb’aanu choq’ re laj Alma ut lix tenamit.8 Sa’ roso’jik, sa’ xk’ab’a’eb’ li sumwank, te’taqsiiq li qiiq,9 sa’ li yu’am a’in malaj sa’ li santil wakliik chi yo’yo.Jun yaalil rajom qach’ool naq taab’aanumanq li rajom a’an, rik’in ajwi’ xtawb’al ru lix choxahilal laj Tojol qix, nokoxtenq’a chixnimob’resinkil li paab’aal chanchan li kiwan re li saqlep rix re kiru chi k’irtesiik.
Li Jesukristo a’an jun li Dios re rahok, jun li Dios re yo’onink, jun li Dios re k’irtesink, jun li Dios li naraj qosob’tesinkil ut qatenq’ankil chi santob’resiik.
A’an a’an li kiraj rub’elaj naq kichal sa’ ruchich’och’ naq kixq’axtesi rib’ re qakolb’al naq nokot’ane’ sa’ li maak.
A’an a’an li kiraj sa’ Getsemani naq kixk’ul li rahilal q’axal nim ink’a’ naru xtawb’al ru li winq naq kixtoj xtz’aq li maak.
A’an a’an li naraj anajwan naq na’aatinak chiqix chiru li Yuwa’b’ej.10 Jo’kan ut naq toj na’ab’iman xyaab’ xkux, yoo chixyeeb’al: “Chalqex wik’in chejunilex li lub’luukex ut tawajenaqex xb’aan lee riiq, ut laa’in texinhiltasi.”11A’an naru tooxk’irtesi ut tooxtaqsi xb’aan naq wan xwankilal re xb’aanunkil.
Kixk’ul sa’ xb’een chixjunil li rahilal re tib’elej ut musiq’ej re naq lix sa’ xch’ool nujenaqaq chi uxtaan re taaruuq chiqatenq’ankil sa’ chixjunil li k’a’aq re ru ut chiqak’irtesinkil ut chiqataqsinkil.12 Li raatin laj Isaias, jo’ yeeb’il xb’aan laj Abinadi, kixye a’in chi k’a’jo’ xch’ina-usal:“Chʼolchʼo naq aʼan xʼiiqank re lix rahil qachʼool, ut xkʼam xrahil li qaam.
…“… Kitochʼeʼ saʼ xkʼabʼaʼ li qʼetok aatin kiqabʼaanu laaʼo, kiteneʼ saʼ xkʼabʼaʼ li qamaaʼusilal; li chʼiilank koowan wiʼ saʼ tuqtuukilal kiwan saʼ xbʼeen aʼan; ut rikʼin li rapleek kixkʼul aʼan, nokokʼirtesiik.”13Nak’utman ajwi’ li na’leb’ a’in sa’ li utz’u’ujinb’il aatin a’in:“Aj peech’ re Nazaret, chawilLi waam arin, q’etel nawan,Ut lin yu’am, tz’aqal jorb’il,Ma truuq taatuqub’ ru a’an?”Rik’in li ruq’ naxchap li qaam,Ut b’ar jorol, ut b’ar pejb’il,Aran naxkem tz’aqal xyu’am,Re yo’ob’tesinb’ilaq chi ak’il.“Lix jorolal li waam nink’e,Rajom inch’ool chak’ul laa’at—Chi tz’aqalaq re ru aawe,Chayiib’, aj pech’ re Nazaret!”14Wi nakaweek’a naq wan aatz’ajnil, naq ra aawanjik, chanaw naq naru tatsantob’resiiq, naru tatk’irtesiiq, xb’aan naq a’an nakatxra.
Chapaab’ naq maak’a’ li maa’us naru nachal chaq rik’in a’an.Rik’in naq “kikub’e rub’el chixjunil li k’a’aq re ru,”15 a’an naxk’e chi uxmank naq chixjunil li sachb’il sa’ qayu’am naru taatuqub’aaq, ut chi jo’kan naru took’ame’q wi’chik sa’ usilal rik’in li Dios.
Sa’ xk’ab’a’ a’an taak’ame’q wi’chik chixjunil sa’ usilal, xkab’ichal li k’a’ru wan sa’ ruchich’och’ ut li k’a’ru wan sa’ choxa, ut chi jo’kan taawanq li tuqtuukilal “sa’ xk’ab’a’ lix kik’el hoyb’il chiru krus.”16Choochalq rik’in li Kristo rik’in xb’aanunkil chixjunil li na’ajman ru.
Naq naqab’aanu, choowanq chixyeeb’al, “Qaawa’, wi taawaj, truuq tinaak’irtesi.” Wi jo’kan naqab’aanu, naru taqak’ul lix toch’om aj k’irtesinel li Qaawa’, rik’in ajwi’ li sahil raatin: “Twaj, tatk’iraaq.”Li Kolonel a’an jun li Dios naru taqakanab’ qib’ chiru.
A’an li Kristo, li Yulb’il, li Mesias, ut ninch’olob’ xyaalal a’an sa’ lix santil k’ab’a’ li Jesukristo, amen.
Sa’ li hoonal a’in re li chihab’, nasaho’ qach’ool ut naqatz’il rix sa’ qach’ool lix tojb’al rix li maak xb’aan li Kolonel.
A’an a’in li tzol’leb’ k’a’jo’ xchaq’al ru, li mas nak’utb’esin na’leb’ ut li mas nim xwankil sa’ li ruchich’och’ a’in malaj sa’ chixjunil li k’a’ru wan ink’a’ nawb’il ru.
A’an li nak’ehok oyb’enihom ut ajom sa’eb’ li qayu’am.K’a’ru lix tojb’al rix li maak xb’aan li Jesukristo chi jo’kan?
A’an jun siir chi choxahil k’a’aq re ru ke’tikla sa’ li Awimq Getsemani, ke’nume’ chiru li krus, ut ke’raqe’ naq li Kolonel kiwakli chaq chi yo’yo sa’ li muqleb’aal.
Chixjunil a’an kib’aanuman rik’in jun rahom choq’ qe moko naqataw ta ru laa’o.
Choq’ re a’in ki’ajman ru jun li kristiaan maak’a’ xmaak, li wan xwankil sa’ xb’een chixjunil—sa’ ajwi’ xb’een li kamk; li wan xkawil xch’ool re xkuyb’al xrahil chixjunileb’ li qamaak ut qayajel; ut chi tz’aqal yaal, li taakub’eeq rub’el chixjunil.1 A’an lix k’anjel li Jesukristo—a’an naraj naxye lix tojb’al rix li maak.Ut k’a’ru li rajom?
Xyiib’ankil qab’e re naq tooq’ajq sa’ xnaq’ ru li Dios, wulak chi us jo’ a’an, ut xtawb’al xtz’aqalil li sahil ch’oolejil.
Kiru chiru a’in toj reetal naq kixq’ax ru kaahib’ li ramleb’:Li kamk sa’ tib’elejLi kamk sa’ musiq’ej xb’aan laj Adan ut xb’aaneb’ li qamaakEb’ li qach’a’ajkilal ut eb’ li qayajelEb’ lix q’unil qametz’ew ut li k’a’ru ink’a’ tz’aqal re ru qik’inA’b’an, chan ru naq kiru xb’aanunkil a’an chi ink’a’ kixmux ru li chaq’rab’ re li tiikilal?K’oxlahomaq junpaataq jun li winq wan chaq sa’ jun so’sol ch’iich’ naxk’oxla xkutb’al chaq rib’ sa’ iq’ ut sa’ junpaat, naxkut ajwi’ chaq rib’ a’an.
Chirix naq xkut chaq rib’, naxk’e reetal naq moko us ta li xb’aanu.
Naraj wulak taq’a chi maak’a’ tixk’ul, a’b’an wan jun li ch’a’ajkilal— tento taat’ane’q chi kaw.
Nareek’asiheb’ lix tel sa’ junpaat, naroyb’eni naq taaruuq chi purik, a’b’an ink’a’ naru.
Naq yoo chaq chi t’ane’k, naxhupub’ rib’ re purik a’b’an li iq’ kaw ut maak’a’ xkuyum.
Naxyal na’leb’ank chirix lix t’anik taq’a: “Moko us ta xinb’aanu.
Moko tinb’aanu ta chik a’in.” A’b’an maa’ani na’ab’in reheb’ lix tz’aam.
Lix t’anik taq’a moko naxnaw ta chirix li toq’ob’ank-u, ut maak’a’ naraj re ani.
Sa’ junpaat, nareek’a naq wan k’a’ru naxk’am sa’ xxaal rix.
Li ramiiw sa’ li so’sol ch’iich, naq kixk’e reetal naq ok re xkutb’al chaq rib’, kixk’e sa’ xxaal rix jun t’ikr re t’ane’k sa’ xyaalal naq maji’ naxk’ut rib’.
Naxsik’ xteeb’al li t’ikr re t’ane’k sa’ xyaalal ut natehe’.
Na’el xxiw, nakub’e chi timil timil toj chiru li ch’och’ chi maak’a’ xk’ul.
Naru naqapatz’, “Ma xmuxe’ ru li chaq’rab’ re t’ane’k taq’a, malaj xk’anjelak li t’ikr chi sa’ li chaq’rab’ a’an re naq xt’ane’ sa’ xyaalal?Naq nokomaakob’, chanchano chik li winq li moko us ta xb’aanu naq kixkut chaq rib’ toj sa’ jun li so’sol ch’iich’.
A’ yaal k’a’ru li naqab’aanu qajunes, toot’ane’q chi kaw toj taq’a.
Chapchooko rik’in li chaq’rab’ re tiikilal, li juntaq’eet rik’in li chaq’rab’ re t’ane’k taq’a, jwal kaw ru ut moko nakuyuk ta maak.
Ka’ajwi’ naru nokokole’ xb’aan naq li Kolonel, rik’in lix tojb’al rix li maak, rik’in uxtaan naxk’e qe chanchan jun li t’ikr re t’ane’k sa’ xyaalal.
Wi wan qapaab’aal chirix li Jesukristo ut naqajal qak’a’uxl (naraj naxye naq, wi naqab’aanu li qak’anjel ut naqate li t’ikr re t’ane’k sa’ xyaalal), jo’kan ut lix wankilal li Kolonel re kolok na’ok xb’aanunkil xk’anjel choq’ qe, ut tooruuq chi t’ane’k sa’ musiq’ej chi moko ra ta.A’banan, a’in naru chi uxmank xb’aan naq li Kolonel kixq’axeb’ ru li kaahib’ chi ch’a’ajkilal li neke’ru raj chi ramok re lix chaab’ilob’resinkil qib’ sa’ musiq’ej.1.
Li kamk.
A’an kixq’ax ru li kamk rik’in xnimal ru xwaklijik chi yo’yo.
Li apostol aj Pablo kixk’ut, “Jo’ naq chixjunileb’ neke’kam sa’ xk’ab’a’ laj Adan, jo’kan ajwi’ naq chixjunileb’ te’wanq wi’ chik xyu’am sa’ xk’ab’a’ li Kristo.”22.
Li maak.
Li Kolonel kixq’ax ru li maak ut li xutaan choq’ re chixjunileb’ li neke’xjal xk’a’uxl.
Lix wankil re saqob’resink jwal nim ut cham jo’ kixyeechi’i laj Isaias, “Us ta kaqeb’ lee maak kama’ li kik’ ut li kaqi b’on, a’b’an saq chik te’kanaaq jo’ li tuuxil isb’ ut li ratz’amke.”3Junjunqeb’ sut, innawomeb’ ru chaab’il komon re li iglees li ink’a’ neke’ru chixkuyb’aleb’ xmaak xjuneseb’ rib’, ut chi moko nawb’il ta a’b’an chi ink’a’ us, neke’xram lix wankil li Kolonel aj tojol-ix.
Chi ink’a’ ajb’il, neke’xram ru lix tojb’al rix li maak maak’a’ roso’jik, ut ink’a’ naru xtenq’ankileb’ rik’ineb’ lix maak malaj xq’unaleb’ xmetz’ew.
A’b’an a’an jun xtojb’al rix li maak maak’a’ roso’jik xb’aan naq naxram ut naxsut rix chixjunil li maak ut chixjunil li xq’unil metz’ew, jo’ ajwi’ li majewaak malaj rahilal yoob’anb’il xb’aaneb’ jalaneb’ chik kristiaan.Laj Truman G. Madsen kixye li na’leb’ a’in nak’ojob’an ch’oolej:“Wi junaq eere t’anenaqex sa’ li b’alaq’ naq numenaq eeb’anuhom … naq wan xmay junaq li maak li naramok eere chi wulak jo’ chanru xek’oxla—jo’kan ut, ab’ihomaqin:“Ninch’olob’ xyaalal naq moko naru ta tatsub’e’q toj taq’a b’ar wi’ lix saqen ut lix seeb’al li Jesukristo ink’a’ ta raj taawulaq.
Ninch’olob’ xyaalal naq wi ta yal jun tz’uqul li ajom re xjalb’al qak’a’uxl ut q’ajk rik’in, a’an wanq aran.
A’an moko ka’ajwi’ ta xkub’e b’ar wi’ nakatkub’e laa’at; a’an xkub’e toj rub’el a’an, re naq taawanq sa’ chixjunil li k’a’aq re ru ut rik’in chixjunil li k’a’aq re ru, li saqen re li yaal.” [Tzol’leb’ ut Sumwank 88:6.
]”4Jun xyaalal naq tz’aqal aajel ru naq taqataw ru lix tojb’al rix li maak xb’aan li Kolonel ut li maak’a’ roso’jikil xchaab’ilal a’an naq wi naqataw ru chi us, naniman li qajom re xkuyb’al qamaak qajunes qib’ ut xkuyb’aleb’ xmaak ajwi’ li qas qiitz’in.Us ta ak naqapaab’ lix wankil li Kristo aj saqob’resinel, li patz’om nachal junelik: “Chan ru tinnaw naq kuyb’il lin maak?” Wi naqeek’a li Musiq’ej, a’an laj yehol nawom choq’ qe chirix naq xe’kuye’ li qamaak, malaj li saqob’resiik yoo chi uxmank.
Li Awa’b’ej Henry B. Eyring kixk’ut, “Wi eereek’ahom lix wankil li Santil Musiq’ej, naru teek’ul a’an choq’ reetalil naq lix tojb’al rix li maak yoo chi k’anjelak sa’ lee yu’am.”5Junjunqeb’ li kristiaan neke’xpatz’, “Wi ak kuyb’il chik inmaak, k’a’ut naq toj naweek’a injitb’al?” Maare sa’ li ruxtaan li Dios, lix jultikankil li maak a’an nak’anjelak choq’ eetalil, jo’ jun “eetalil re xiwxiw” sa’ musiq’ej, li maare chiru junaq hoonal tixye resil qe naq wanko chiruheb’ li aaleek: “Matb’eek chiru li b’e a’an.
Ak nakanaw li rahilal naru naxk’e aawe.” Chi jo’kan naq nak’anjelak aawe re xkolb’al aawix, moko re ta aatojb’a-maak.Ma naru, chi jo’kan, xjultikankileb’ li qamaak ut toj chi jo’kan, reek’ankil naq ach’ab’anb’ilo chiru li qajitb’al?Laj Alma kijultiko’ re lix maak, toj naab’al chihab’ chik chirix naq ak kixjal xk’a’uxl.
Mas wi’chik naq kixtz’aama ruxtaan li Jesus, kixye, “Ut anajwan, k’e reetal, naq kink’oxla a’in, ink’a’ chik kijultiko’ we inrahil; relik chi yaal, moko tawasinb’ilin ta chik xb’aan xjultikankil inmaak.”6Chan ru naq kiru chixk’oxlankileb’ lix maak chi ink’a’ kireek’a lix rahil chi moko lix jitb’al?
Xb’aan naq wi naqajal qak’a’uxl, “nokoyo’la rik’in li Dios.”7 Jo’ neke’xye li loq’laj hu, noko’ok choq’ “ak’il yo’ob’tesihom”8 rik’in li Kristo.
Jo’kan ut, naru naqaye chi tz’aqal re ru qaatin, “Moko laa’in ta chik li winq, malaj li ixq, li xb’aanu chaq li maak a’an junxil.
Xinjala ut ak’ kristiaanin chik.”3.
Eb’ li qach’a’ajkilal ut eb’ li qayajel.
Laj Alma kixye ajwi’ profeetil aatin chirix naq li Kristo “tixnumsi li rahilal ut ch’a’ajkilal ut xyalb’al rix, li jar paay wan.” K’a’ut?
“Re naq lix sa’ xch’ool nujenaqaq chi uxtaan … re taaruuq tixnaw sa’ li tz’ejwalej chan ru xk’eeb’al xtenq’ankileb’ lix tenamit jo’ chanru xmajelal lix kawilaleb’.”9Ut chan ru naru xb’aanunkil a’an?
Wan naq, a’an naxsachb’esi li ch’a’ajkilal, wan naq, nokoxkawob’resi re naq tooruuq chixnumsinkil, ut wan chik naq, naxte li qilob’aal sa’ li k’a’ru nawan chi junelik re xtawb’al ru chi us aniho laa’o.
Chirix naq kixnumsi rahilal chiru wiib’ po sa’ li tz’alam Liberty, laj Jose Smith kixtz’aama, “At Dios, b’ar wankat laa’at?”10 Sa’ xna’aj xk’eeb’al xk’ojob’ankil xch’ool sa’ junpaat, li Dios kixsume, “At walal, tuqtuukilal chiwanq sa’ aawaam; laa ch’a’ajkilal ut laa tawasinkil yal chiru jun ch’ina k’amok taawanq; ut chirix a’an, wi nakakuy chi us, li Dios tixtaqsi aaloq’al chi taqe’q.”11Jo’kan ut naq laj Jose kixtaw ru, naq li k’ahil hoonal a’an yal ka’a’jwi a’an jun ch’ina tz’uq sa’ li k’a’ru junelik nakana.
Naq kitehe’ li rilob’aal, laj Jose kixtz’iib’a jun li hu choq’ reheb’ laj santil paab’anel naq toj wan chaq sa’ li tz’alam, “Ex was wiitz’in q’axal raarookex inb’aan, chi sa qach’ool chiqab’aanu chixjunil li k’a’aq re ru li naru chiqu; toja’ ut naq tooruuq chi xaqliik, chi anchal xkawilal qach’ool, re taqil lix kolb’a-ib’ li Dios.”12 Sa’ xk’ab’a’ lix tojb’al rix li maak xb’aan li Kolonel naru noko’o chi ilok sa’ li k’a’ru junelik nakana li tixk’ut chiqu xyaalalil lix yalb’al qix ut tixk’e qayo’onihom chi ach’ab’aak.4.
Eb’ lix q’unil qametz’ew ut li k’a’ru ink’a’ tz’aqal re ru qik’in.
Sa’ xk’ab’a’ lix tojb’al rix li maak, wan rik’in li Kolonel li wankilal re ach’ab’aak, nawb’il ru jo’q’ehaq jo’ usilal,13 li naru nokohe’xtenq’a chixq’axb’aleb’ ru lix q’unil qametz’ew ut li k’a’ru ink’a’ tz’aqal re ru qik’in, rik’in qatenq’ankil sa’ li b’e re wulak jo’ a’an.Laj Moroni kixk’ut: “Relik chi yaal, chalqex rik’in li Kristo, ut chitz’aqloq eere eeru rik’in, … re naq rik’in li rusilal taaruuq texwanq chi tz’aqal eere eeru rik’in li Kristo.”14 Chanchan naq wan wiib’ li b’e malaj k’anjeleb’aal b’ar wi’ naru naqataweb’ li wankilal a’an re ach’ab’aak li naru nokohe’xchaab’ilob’resi—jo’ ajwi’, xtz’aqob’resinkil qe qu.Xb’een, eb’ li k’ojob’anb’il k’anjel re kolb’a-ib’.
Eb’ li loq’laj hu neke’xye qe, “Sa’ li k’ojob’anb’il k’anjel re a’an, nak’utman li wankilal re choxahilal.”15 Wan naq, naqak’oxlaheb’ li k’ojob’anb’il k’anjel jo’ jun tusulal li tento taqab’aanu—naraj naxye, naq aajeleb’ ru choq’ re li taqenaqil loq’al; a’b’an chi yaal naq, li junjunq a’an neke’xk’e qak’ulub’ sa’ junjunq choxahil wankilal li nokohe’xtenq’a chiwulak chi us jo’ li Kristo.
Jo’ jun eetalil:Naq nakub’e qaha’ ut naqak’ul li maatan re li Santil Musiq’ej, nasaqob’resiik qu—ut chi jo’kan nokowulak b’ayaq chik chi santo’k jo’ li Dios.Jo’kan ajwi’, rik’in li Santil Musiq’ej, li qak’a’uxleb’aal naru nakutanob’resiik ut li qaam naru naq’una, toj reetal naq nokoru chi k’oxlak ut chi eek’ank jo’ a’an.Ut naq nokotz’ape’ sa’ junajil jo’ sum aatin, naqeechani qak’ulub’ sa’eb’ “li k’ojarib’aal, li awa’b’ejihom, li taqlanelil ut li wankilal”16 jo’ xmaatan li Dios choq’ qe.Li xkab’ li b’e b’ar wi’ naru naqataw li wankilal re ach’ab’aak a’an rik’ineb’ li maatan re li Musiq’ej.
Sa’ xk’ab’a’ lix tojb’al rix li maak xb’aan li Kristo, k’ulub’ejo re xk’ulb’al li maatan re li Santil Musiq’ej rochb’eeneb’ li musiq’ejil maatan neke’chal rik’in a’an.
Eb’ li maatan a’an, a’aneb’ choxahil chaab’ilal; jo’kan naq, rajlal naq naqak’ul junaq maatan re li Musiq’ej, nokowulak b’ayaq chik jo’ li Dios.
Ch’olch’o tz’aqal naq lix yaalal naq sa’eb’ li loq’laj hu neke’ch’olob’aman chiqu naab’al sut naq te’qasik’ li maatan a’an.17Li Awa’b’ej George Q. Cannon kixk’ut: “Maajun winq tento raj tixye, “Ink’a’ naru ninjal a’in; ak we chi jo’kan.” Moko k’ulub’ej ta a’an, xb’aan naq li Dios xyeechi’ihom ... xk’eeb’aleb’ qe li maatan li te’isinq reheb’ [lix q’unal qametz’ew].
… Wi wan junaq qe moko tz’aqal ta re ru, tento sa’ xb’een tijok re naq tixk’ul li maatan li taak’amoq re chi tz’aqlo’k re ru.”18Chi k’osb’il ru, lix tojb’al rix li maak xb’aan li Kolonel naxk’e yu’am sa’ xna’aj li kamk, “ruuchil li cha tinhoy li sununkil b’an”19 k’iraak sa’ xna’aj li rahilal, ut tz’aqalil e u sa’ xna’aj li q’unil metz’ew.
A’an li choxahil b’an choq’ reheb’ li ch’a’ajkilal ut li yalok q’e sa’ li ruchich’och’ a’in.Sa’ xraqikil xamaan sa’ li yu’am a’in, li Kolonel kixye, “Sa’ li ruchich’och’ teek’ul li rahilal: a’b’anan kawaq eech’ool; Laa’in xinq’ax ru xwankil li ruchich’och’.”20 Sa’ xk’ab’a’ naq li Kolonel kixtoj rix li maak, maak’a’ junaq li metz’ew, chi k’a’ruhaq na’uxman malaj kristiaan—chi moko maak, chi moko kamk, chi moko jachok-ib’— li naru nokoxram chixtawb’al li taqenaqil loq’al, wi naqapaab’eb’ lix taqlahom li Dios.
Rik’in li nawom a’in, tooruuq chi xik chi uub’ej rik’in taqenaqil ch’oolej ut rik’in tz’aqal xnawb’al naq li Dios wan qik’in sa’ li choxahil k’anjel a’in.Ninch’olob’ xyalal naq lix tojb’al rix li maak xb’aan li Kolonel moko ka’ajwi’ ta maak’a’ roso’jik, a’b’an ajwi’ naq wan choq’ re li junjunq—moko k’a’ajwi’ ta naru nokoxk’am sa’ xka’yab’aal li Dios, tixk’e aj b’an wi’ qak’ulub’ chi wulak jo’ a’an—ut a’an tz’aqal lix nimal ru rajom lix tojb’al rix li maak xb’aan li Kristo.
Ninch’olob’ xyaalal a’in sa’ xk’ab’a’ li Jesukristo, amen.
Ex raarookil was wiitz’in, li wixaqil, xWendy, ut laa’in nasaho’ qach’ool chi wank eerik’in chiru li eq’la re li hilob’aal kutan a’in.
Naab’al li x’uxman chalen chaq li jolomil-ch’utub’aj-ib’ xnume’.
Xe’osob’tesiik li ak’ santil ochoch sa’ Concepción, Chile; Barranquilla, Colombia; ut Roma, Italia.
Xqeek’a chi hoymank li Musiq’ej sa’eb’ li loq’laj k’anjel a’an.Nink’e xsahileb’ xch’ool li k’iila ixq (ut winq) li toje’ xe’ril ru lix Hu laj Mormon ut xe’xtaw sahil ch’oolejil ut li muqmuukil b’ihomal.
Musiq’anb’ilin xb’aan resileb’ li sachb’a-ch’oolej li xe’k’ulman.Sachso ninkana rik’in naq eb’ li saaj winq junlaju chihab’ xyu’ameb’, li wankeb’ anajwan jo’ aj tenq’anel sa’ li tijonelil, neke’xjek’i li loq’laj wa’ak rajlal xamaan.
Neke’xik sa’ li santil ochoch rochb’eeneb’ li qasaaj ixq junlaju chihab’ xyu’ameb’, li anajwan yookeb’ chi tzolok ut k’anjelak jo’ Abejita.
Eb’ li saaj winq ut li saaj ixq yookeb’ chixjultikankil li yaalil na’leb’ re li evangelio chi saqen ru ut chi kaweb’ xch’ool.Nasaho’ inch’ool rik’ineb’ li kok’al ut li saaj li neke’tenq’an chixk’utb’al li evangelio sa’ li rochocheb’ naq neke’k’anjelak sa’ komonil rik’ineb’ lix na’ xyuwa’ re xtaaqenkil lix tusulal li tzolok li b’aanunb’il sa’ li ochoch ut li tenq’anb’il xb’aan li Iglees.Xqak’ul li foot a’in re laj Blake li kaahib’ chihab’ xyu’am, li xxok jun xhuhil li Iglees eq’la chaq sa’ jun li sabado ut xye, “Tento tinch’olani lin musiq’!”At Blake, jwal sa qach’ool chawix ut chirixeb’ li neke’xsik’ ru xch’olaninkil lix musiq’eb’ rik’in xtzekankil xsahileb’ li yaalil na’leb’ re lix evangelio li Jesukristo li k’ojob’anb’il wi’chik.
Ut nasaho’ ajwi’ qach’ool rik’in xnawb’al naq wankeb’ naab’al li yookeb’ chixk’ulb’al lix wankil li Dios sa’ xyu’ameb’ naq neke’loq’onin ut neke’k’anjelak sa’ li santil ochoch.Jo’ ak nekenaw naab’al eere, oxib’ po chaq, jo’ junkab’al xoojache’ rik’in li qarab’in, xWendy, naq kikam.
Chiruheb’ li roso’jikil kutan re lix yalb’al xq’e rik’in li cancer, xin’osob’tesiik rik’in naq xinru chi aatinak rik’in jun sut chik jo’ yuwa’b’ej ut rab’inb’ej.Xinchap li ruq’ ut xinye re naq q’axal ninra ut q’axal ninb’antioxin xb’aan naq laa’in lix yuwa’.
Xinye: “Xatsumlaak sa’ li santil ochoch ut xapaab’eb’ laa sumwank chi tiik aapaab’aal.
Laa’at ut laa b’eelom xek’iresi wuqub’ lee kok’al sa’ lee rochoch ut xetzoleb’ chi wank jo’ chaab’il tzolom chiru li Jesukristo, chaab’il komon sa’ li Iglees, ut chaab’il komon sa’ li tenamit.
Ut eb’ a’an xe’xsik’eb’ ajwi’ lix chaab’il sum aatin.
Laa yuwa’, k’a’jo’ naq nasaho’ xch’ool chawix.
Naab’al li sahil ch’oolejil li xak’am chaq we!”Chi q’un xyaab’ xkux xsume, “B’antiox, yuwa’.”A’an chaq jun ch’ina-usil hoonal rik’in xya’al qu choq’ qe sa’ wiib’al.
Chiru li 67 chihab’ re xyu’am, xook’anjelak sa’ komonil, xoob’ichan sa’ komonil, ut rajal xkoho chi b’atz’unk sa’ saqb’ach sa’ wiib’al.
A’ut, sa’ li ewu a’an, xoo’aatinak chirix li k’a’ru q’axal nim xloq’al, jo’eb’ li sumwank, li k’ojob’anb’il k’anjel, li ab’ink chiru li Dios, li paab’aal, li junkab’al, li tiikilal, li rahok, ut li yu’am chi junelik.K’a’jo’ naq naqak’oxla li qarab’in.
A’b’anan, xb’aan lix evangelio li Jesukristo li k’ojob’anb’il wi’chik, ink’a’ yoo qak’a’uxl chirix.
Naq naqoxloq’iheb’ li qasumwank rik’in li Dios, nokowan rik’in qoyb’enihom naq toowanq wi’chik rik’in.
Toj reetal li kutan a’an, laa’o yooko chi k’anjelak chiru li Qaawa’ arin ut a’an yoo chi k’anjelak chiru aran—sa’ paraíso.1A’ut, li wixaqil ut laa’in xqula’ani li Paraiso sa’ xtiklajik li chihab’ a’in—li tenamit Paraiso aran California.
Jo’ x’uxman, li ula’anink xqab’aanu aran a’an yal ka’k’aal hoor chirix lix kamik li qarab’in.
Laa’o, qochb’een li Elder Kevin W. Pearson ut li rixaqil, li xJune, xookawob’resiik xb’aaneb’ laj santil paab’anel sa’ li oqech re Chico California.
Xootzolok chirix xnimaleb’ lix paab’aal, lix k’anjeleb’ chi ilok komon, ut eb’ li sachb’a-ch’oolej li yookeb’ chi k’ulmank us ta sa’ xyi li sachk q’axal ra aran xb’aan li nimla xam, jun xam li q’axal wi’chik nim sa’ resilal li estado California.Naq wanko aran, xoo’aatinak rik’in jun saaj aj k’aak’alenel tenamit, laj Jwan xk’ab’a’, li xwan sa’ xyanqeb’ li xb’een aj k’anjelel li xe’sumen sa’ li rahilal a’an.
Xjultiko’ re li chamal aak’ab’ li xkub’e sa’ xb’een li tenamit Paraiso sa’ li waqxaqib’ xb’e li po noviembre, 2018, naq li xam ut li ru xam yookeb’ chi nume’k sa’ junpaat chiru li tenamit, yookeb’ chixk’atb’aleb’ li kab’l ut li k’a’aq re ru wan reheb’ jo’ chanchan jun xuwajel sachlenk ut maak’a’ yookeb’ chixkanab’ankil, ka’ajwi’ li tub’tuukil cha ut eb’ li releb’ sib’.Chiru o’laju hoor, laj Jwan yoo chixch’e’b’al xb’eleb’aal ch’iich’ sa’ li chamal aak’ab’ nujenaq rik’in xlemtz’unkil li xuwajel ru xam naq yoo chixtenq’ankileb’ li kristiaan ut li junkab’al chi eelelik—us ta xiwxiw choq’ re ajwi’ a’an.
A’ut, sa’ li ch’a’ajkil k’anjel a’an, li k’a’ru mas naxeb’esin re laj Jwan, a’an li junaj chi aajel ruhil patz’om wan re: “B’ar wan lin junkab’al?” Chirix xnumik k’iila najtil hoor re rahilal, a’an xtaw naq xe’eelelik ut maak’a’ xe’xk’ul.Li seraq’ chirix lix k’a’uxl laj Jwan choq’ re lix junkab’al nikinixk’e chi aatinak anajwan rik’ineb’ li maare te’xpatz’ sa’ xraqikeb’ lix yu’am, “B’ar wan lin junkab’al?” Sa’ li kutan chalel naq taaraq’eq laa wanjik sa’ ruchich’och’ ut tatwulaq sa’ li ruchich’och’ reheb’ li musiq’ej, taachalq sa’ aak’a’uxl li rahil patz’om a’an: “B’ar wan lin junkab’al?”Li Jesukristo naxk’ut li b’e re sutq’iik sa’ li qajunelikil ochoch.
A’an q’axal naq naxtaw ru lix k’uub’anb’il na’leb’ li qaChoxahil Yuwa’ re li junelik q’iik wi’chik chiru yalaq ani chik.
Relik chi yaal, a’an li taqenaqil pek sa’ li k’uub’anb’il na’leb’ a’an.
A’an aj Tojol qix, aj K’irtesinel qe, ut aj Kolol qe.Chalen chaq naq ke’isiik laj Adan ut li xEva sa’ li Awimq Eden, li Jesukristo naxyeechi’i lix tel li nim xmetz’ew re xtenq’ankil chixjunileb’ li neke’xsik’ ru xtaaqenkil a’an.
Chi k’iilasutinb’il, naxye sa’eb’ li loq’laj hu naq us ta li k’iila paay chi maak neke’xb’aanu li k’iila paay chi kristiaan, toj ye’b’il li ruq’ a’an.2Ak re lix musiq’ li junjunq qe naq narataw naq li rahok sa’ junkab’al taakanaaq chi junelik q’e kutan.
Eb’ li son chirix li rahok neke’xjultika jun b’alaq’il oyb’enihom naq ka’ajwi’ na’ajman ru li rahok re toowanq sa’ junajil chi junelik.
Ut wankeb’ li neke’xpaab’ li b’alaq’il na’leb’ naq lix waklijik chi yo’yo li Jesukristo naxk’e jun yeechi’ihom naq chixjunileb’ te’wanq rochb’eeneb’ lix raarookil komon chirix li kamk.Relik chi yaal, li Kolonel ajwi’ kixye chi ch’olch’o ru naq us ta naq xb’aan lix waklijik chi yo’yo chixjunileb’ li neke’yo’la sa’ li ruchich’och’ a’in te’wakliiq chi yo’yo ut te’wanq xyu’ameb’ chi junelik,3 wan naab’al chik li na’ajman ru wi taqaj xk’ulb’al li taqenaqil loq’al.
Li kolb’a-ib’ nak’ule’ sa’ junjunqalil, a’b’an li taqenaqil loq’al, nak’ule’ jo’ junkab’al.Ab’i li aatin a’in li kixye li Qaawa’ Jesukristo re lix profeet: “Chixjunil li sumwank, li kontraat, li bʼakʼlebʼ, li tenebʼank, li xaqabʼanbʼil aatin, li yeechiʼink, li bʼaanunk, li junajink, li kʼeheʼk saʼ komonil, malaj li oybʼenink, li inkʼaʼ nabʼaanuman ut naʼoken, ut natzʼapman rikʼin li Loqʼlaj Musiqʼej re yeechiʼink, … maajunaq xkʼanjel, xchaabʼilal, chi moko xwankilal saʼ ut chirix li wakliik chi yoʼyo saʼ xyanqebʼ chaq li kamenaq; xbʼaan naq chixjunilebʼ li kontraat li moko bʼaanunbʼilebʼ ta choqʼ re li ajom aʼin, wankebʼ xraqik naq kamenaqebʼ li winq.”4Jo’kan ut, k’a’ru na’ajman re naq jun junkab’al taataqsiiq xloq’al chi junelik q’e kutan?
Naru naqak’ul a’an naq noko’ok sa’ sumwank rik’in li Dios, naq neke’qapaab’ li sumwank a’an, ut naq neke’qak’ul li k’ojob’anb’il k’anjel re li kolb’a-ib’.Yaal a’in chalen chaq xtiklajik.
Laj Adan ut li xEva, laj Noe ut li rixaqil, laj Abraham ut li xSara, laj Lehi ut li xSariah, ut chixjunileb’ lix chaab’il tzolom li Jesukristo—chalen chaq xyo’ob’tesinkil li ruchich’och’—juntaq’eet li sumwank ke’ok wi’ rik’in li Dios.
Juntaq’eeteb’ li k’ojob’anb’il k’anjel ke’xk’ul rik’ineb li naqak’ul laa’o, jo’ komon sa’ lix Iglees li Qaawa’ li k’ojob’anb’il wi’chik sa’ li kutan a’in: eb’ li sumwank naqak’ul naq nakub’e qaha’ ut naq noko’ok sa’ li santil ochoch.Li Kolonel nokoxb’oq chiqajunilo chixtaaqenkil sa’ xha’il li kub’iha’ ut, rik’in xnumik li hoonal, chi ok sa’ xkomoneb’ chik li sumwank rik’in li Dios sa’ li santil ochoch, ut chixk’ulb’aleb’ ut chixpaab’ankileb’ li k’ojob’anb’il k’anjel re li kolb’a-ib’.
Neke’ajman ru chixjunileb’ a’in wi naqaj naq taataqsiiq qaloq’al qochb’een li qajunkab’al ut li Dios chi junelik q’e kutan.Q’axal naraho’ inch’ool rik’in naq wankeb’ naab’al li raab’ileb’ ut oxloq’inb’ileb’ inb’aan li neke’xtz’eqtaana lix b’oqom a’an.
Ink’a’ neke’xk’e xxik re rab’inkil lix tz’aam li Jesukristo naq naxye, “Kim, taaqehin.”5Ninntaw ru k’a’ut naq nayaab’ak li Dios.6 Laa’in ajwi’ ninyaab’ak chirixeb’ li wamiiw ut li wech alal.
Chaab’ileb’ winq ut ixq a’an, k’eek’o xch’ooleb’ rikineb’ lix junkab’al ut rik’in li teneb’anb’il sa’ xb’eeneb’ sa’ xtenamiteb’.
Neke’xk’e chi anchaleb’ xch’ool lix hoonaleb’, lix metz’eweb’, ut li k’a’ru wan reheb’.
Ut chaab’il chik li ruchich’och’ xb’aan lix yalb’aleb’ xq’e.
A’b’anan, nexe’xsik’ ru naq ink’a’ te’ok sa’ sumwank rik’in li Dios.
Ink’a’ xe’xk’uleb’ li k’ojob’anb’il k’anjel li te’xtaqsiheb’ xloq’al rochb’eeneb’ lix junkab’al ut li tixlaq’ab’eb’ sa’ junajil chi junelik.7K’a’jo’ naq nawaj rula’aninkileb’ ut xk’eeb’al xb’oqb’aleb’ chi k’oxlak chi us chirixeb’ lix chaq’rab’ li Qaawa’.
Ink’oxlahom chirix li tinye raj reheb’ re naq te’reek’a xnimal lix rahom li Kolonel choq’ reheb’, xnimal inrahom laa’in choq’ reheb’, ut re te’xk’e reetal chan ru naq eb’ li winq ut ixq li neke’xpaab’eb’ lix sumwank naru te’xk’ul “xtz’aqalil li sahil ch’oolejil.”8Tento te’xtaw ru naq us ta wan jun na’ajej choq’ reheb’ chirix li yu’am a’in—rik’ineb’ chaab’il winq ut ixq li neke’xsik’ ajwi’ ru naq ink’a’ te’ok sa’ sumwank rik’in li Dios—maawa’ a’an li na’ajej b’ar wi’ eb’ li junkab’al te’xjunaji wi’chik rib’ ut te’osob’tesiiq chi wank ut k’iik chi junelik q’e kutan.
Maawa’ a’an li awa’b’ejihom b’ar wi’ te’xk’ul xtz’aqalil li sahil ch’oolejil—li k’iik maak’a’ roso’jik ut li sahil ch’oolejil maak’a’ roso’jik.9 Eb’ li taqenaqil osob’tesink a’an ka’ajwi’ naru te’chalq rik’in li wank sa’ jun taqenaqil ut choxahil na’ajej rik’in li Dios, li qaJunelikil Yuwa’; li Jesukristo, li Ralal; ut li chaab’il komon sa’ li qajunkab’al li wankeb’ xk’ulub’.Nawaj xyeeb’al reheb’ li wamiiw li neke’wiib’an xch’ool:“Sa’ li yu’am a’in, ka’ajwi’ nekesik’ li k’a’ru q’axal wi’chik chaab’il sa’ chixjunil.
A’b’anan, naq neketz’eqtaana xk’ulb’al chi tz’aqal lix evangelio li Jesukristo li k’ojob’anb’il wi’chik, ink’a’ yookex chixsik’b’al li k’a’ru q’axal wi’chik chaab’il.“Li Qaawa’ kixye, “Sa’ rochoch lin Yuwa’ k’iila ochoch wan.”10 A’b’anan, naq nekesik’ ru naq ink’a’ tex’ok sa’ sumwank rik’in li Dios, yookex chixsik’b’al ru jun ch’ina kab’l maak’a’ xchaab’ilal li texwanq wi’ chi junelik q’e kutan.Jo’kan ajwi’ tintz’aama reheb’ li wamiiw li neke’wiib’an xch’ool:“Hoyomaq chixjunil lee reek’ahom chiru li Dios.
Patz’omaq ma yaaleb’ li na’leb’ a’in.
K’ehomaq eehoonal re xtzolb’al li raatin a’an.
Tz’ilomaq rix chi us!
Wi chi yaal nekera lee junkab’al ut nekeraj naq taataqsiiq eeloq’al rochb’eeneb’ chi junelik q’e kutan, tojomaq lix tz’aq anajwan—rik’in li tz’ilok-ix ut li tijok chi anchal li ch’oolej—re teenaweb’ li junelikil yaalil na’leb’ a’in, ut chirix a’an teeyu’amiheb’.“Wi maji’ nekenaw ma nekepaab’ naq wan jun li Dios, aran teetikib’.
K’ehomaq reetal naq wi maak’a’ naxnumsi anihaq rik’in li Dios, naru nawiib’an xch’ool naq wan jun li Dios.
Chi jo’kan, b’aanuhomaq li na’ajman ru re tex’ok chixnumsinkil k’a’ruhaq rik’in a’an.
Tuulanob’resihomaq eerib’.
Tijonqex re te’wanq xsa’ eeru re rilb’al li ruq’ li Dios sa’ lee yu’am ut sa’ li ruchich’och’ wan chesutam.
Patz’omaq re naq tixye eere ma wan aran—ma naxnaw eeru.
Patz’omaq re k’a’ru nareek’a cherix.
Chirix a’an, ab’inqex.”Wan jun li wamiiw li ink’a’ mas li xnumsihom rik’in li Dios.
A’an kiraj wank rik’in li rixaqil kamenaq.
Jo’kan naq a’an kixpatz’ we naq tintenq’a.
Kinye re naq taa’aatinaq rik’ineb’ li qamisioneer re tixtaw ru lix tzol’leb’ li Kristo ut re taatzoloq chirixeb’ li sumwank, li k’ojob’anb’il k’anjel, ut li osob’tesink re li evangelio.Chi jo’kan kixb’aanu.
A’ut, a’an kireek’a naq li k’a’ru ke’xye re naq tixb’aanu taaraj ru k’iila jalok sa’ xyu’am.
A’an kixye, “Jwal ch’a’ajeb’ choq’ qe li taqlahom ut li sumwank a’an.
Jo’kan ajwi’, maamin tinruuq chixtojb’al li lajetqil, ut maak’a’ inhoonal re k’anjelak sa’ li Iglees.” Toja’ naq kixpatz’ we, “Naq kamenaqin chik, ma nakatru laa’at chixb’aanunkil li aajel ruhil k’anjel sa’ li santil ochoch choq’ re li wixaqil ut choq’ we re naq naru taqil qib’ wi’chik?”Q’axal us naq maawa’in laj raqol aatin chirix li winq a’in.
A’ut, ninpatz’ ma wan rajb’al xb’aanunkil li k’anjel re li santil ochoch jo’ ruuchil jun winq li kiwan xhoonal chi kub’eek xha’ sa’ li yu’am a’in—chi k’ojob’aak sa’ li tijonelil ut chixk’ulb’aleb’ li osob’tesink re li santil ochoch naq toj wan arin sa’ ruchich’och’—a’b’an kixsik’ ru xtz’eqtaanankil.Ex inraarookil was wiitz’in, li Jesukristo nokoxb’oq chi b’eek sa’ xb’ehil li sumwank li nak’amok sa’ li qochoch rik’in li qaChoxahil Na’ qaYuwa’ ut rik’ineb’ li raab’ileb’ qab’aan.
A’an nokoxb’oq, “Kim, taaqehin.”Anajwan ut, jo’ Awa’b’ej re lix Iglees a’an, nintz’aama reheb’ li xe’xnajtob’resi rib’ rik’in li Iglees, ut rik’ineb’ ajwi’ li maji’ xe’xk’e xch’ool chixnawb’al ma k’ojob’anb’il chi ak’il lix Iglees li Kolonel.
B’aanuhomaq li musiq’ejil k’anjel re xtawb’al eejunes eerib’ ma yaal a’in, ut b’aanuhomaq anajwan.
Yoo chi oso’k li hoonal.Ninch’olob’ xyaalal naq yo’yo li Dios!
Li Jesus a’an li Kristo.
K’ojob’anb’il wi’chik lix Iglees ut lix tz’aqalil lix evangelio re rosob’tesinkil li qayu’am rik’in sahil ch’oolejil, arin ut sa’ li yu’am chalel.
Ninch’olob’ xyaalal a’an sa’ xk’ab’a’ li Jesukristo, amen.
Jun sut chaq naq toj saajin, kink’oxla eelelik.
Kink’oxla naq maa’ani narahok we.Li na’ kinrab’i ut kixk’ojob’ inch’ool.
Kolb’il wix sa’ kab’l.Ma eereek’ahom jun sutaq naq yookex chi eelelik?
Wan naq, li eelelik naraj naxye naq maa’ani chik naqapaab’ re sa’ kab’l—ink’a’ chik naqapaab’ qib’, malaj chiqib’il qib’, ink’a’ chik naqapaab’ li Dios.
Naq na’oso’ qapaab’aal, naqapatz’ qib’ chan ru toopaab’anq wi’chik.Li tinwotz anajwan a’an naq, us ta nokoq’aj sa’ kab’l malaj noko’eelelik, li Dios taachalq chiqak’ulb’al.1 Rik’in a’an naru naqataw qapaab’aal ut xkawil qach’ool, qachaab’il na’leb’ ut qatawom ru, re naq toopaab’anq wi’chik.
Jo’kan ajwi’, naxpatz’ qe naq taqak’uula qasaqen chiqib’il qib’, naq tookuyuq maak ut naq ink’a’ tooraqoq aatin chiqix chiqib’il qib’, re naq lix Iglees a’an jun na’ajej b’ar wi’ taqeek’a naq wanko sa’ kab’l, us ta maare xb’een sut wanko aran malaj yooko chi sutq’iik.A’an jun reetalil li qapaab’aal.
Li Dios wan xpaab’aal chiqix.
A’b’anan, lix paab’aal junaq kristiaan naru naq’una malaj na’oso’ naq:Jun qamiiw, jun qech aj yakonel, malaj junaq kristiaan naqoxloq’i natik’ti’ik, nokoxrahob’tesi, malaj nokoxb’alaq’i.2Jun b’eelomej malaj ixaqilb’el namuxuk sumsu.Maare yal sa’ junpaat, nakam, natoch’e’, malaj nayajer junaq kristiaan naqara.Maare nachal junaq patz’om chirix li evangelio, maare chirix resilal li Iglees malaj lix tusulal li wank sa’ li Iglees, ut wan naq neke’xye naq li Iglees naxmuq malaj ink’a’ naxye li yaal.Wankeb’ chik li k’a’ru maare neke’k’ulman li naxk’e ajwi’ li k’a’uxl.Maare ink’a’ sa naqeek’a wank sa’ li Iglees, maare naqeek’a naq ink’a’ k’ulb’ilo, maare naqeek’a naq eb’ li komon neke’xtz’il qix.Malaj, maare naqayal qaq’e chixb’aanunkil li k’a’ru chaab’il, a’b’an maak’a’ us na’el chiqu.
Us ta wan qanumsihom rik’in li Santil Musiq’ej, maare naqeek’a naq maji’ naqanaw naq yo’yo li Dios malaj naq li evangelio tz’aqal yaal.Sa’ li qakutankil naab’aleb’ neke’reek’a naq aajel ru te’xk’ojob’ wi’chik lix paab’aaleb’ chirixeb’ li kristiaan ut li komonil wank.3Naq naqatz’il rix li paab’ank, naqanaw naq li Dios a’an jun li Dios re yaal ut naq “ink’a’ naru chi tik’ti’ik.”4 Naqanaw naq li yaal a’an jun nawom chirixeb’ li k’a’aq re ru jo’ chanru wankeb’, chanru xe’wan, ut chanru te’wanq.5 Naqanaw naq li k’utb’esinb’il na’leb’ ut li musiq’aak neke’xtaw xna’aj sa’ li yaal sa’ li jalan jalanq chi na’leb’ neke’k’ulman.Naqanaw naq eb’ li sumwank neke’muxe’ neke’xrahob’tesi li aamej.
“Moko us ta li xinb’aanu,” chan.
“Ma taakuy inmaak jun sutaq?” Li b’eelomej ut li ixaqilb’ej naru neke’xchap li ruq’eb’, re naq te’paab’anq wi’chik.
Sa’ jun chik na’ajej jalan, jun li preex sa’ li tz’alam naxye, “Wi kiwoxloq’i raj li Aatin re Chaab’il Na’leb’, ink’a’ raj wankin arin anajwan.”Wan li sahil ch’oolejil sa’ xb’ehil li Qaawa’ re li sumwank , ut eb’ li b’oqe’k chi k’anjelak sa’ lix Iglees a’aneb’ jun qab’oqb’al chireek’ankil lix paab’aal ut lix rahom li Dios choq’ qe ut chiqib’il qib’.
Eb’ li komon sa’ li Iglees, jo’eb’ ajwi’ li maji’ sumsuukeb’, neke’k’anjelak sa’ li Iglees ut sa’eb’ li qasutam.Chi musiq’anb’il, jun obispil naxb’oq jun sumal li saaj re naq te’k’anjelaq sa’ li guarderia re li teep.
Sa’ xtiklajik, li b’eelomej nachunla sa’ xxuk li tzol’leb’ najt chiru chixjunileb’ chik.
Chi timil, na’ok chi se’ek rik’ineb’ li kok’al.
Chirix chik a’an, li sumal neke’b’antioxin.
Rub’elaj, neke’xye naq li ixaqilb’ej narajeb’ xkok’al; li b’eelomej ink’a’ naraj.
Anajwan ut, li k’anjelak xjal xyu’ameb’ ut naxjunajiheb’ ru.
Neke’yo’la ajwi’ xkok’aleb’ li naxk’am chaq sahil ch’oolejil sa’ lix sumlajikeb’ ut sa’ li rochocheb’.Sa’ jun chik tenamit, jun li saaj na’b’ej ut lix b’eelom neke’sach xch’ool ut tawajenaqeb’, a’b’an neke’xk’ulub’a naq li na’b’ej a’an nab’oqe’ chi k’anjelak jo’ awa’b’ej re li Komonil re Tenq’ank.
B’ayaq chik chirix a’an, lix tub’lajik li saqb’ach naxpo’ li luz, chi maak’a’ naru nawan sa’eb’ li ochoch ut chi jwal ke xsa’eb’.
Xb’aan naq wankeb’ lix luz, neke’xk’uleb’ wiib’ oxib’ li junkab’al ut kristiaan re naq te’xnumsi li ke.Li paab’aal nakawob’resiik naq naqab’aanu li k’a’ru ch’a’aj rik’in paab’aal.
Li k’anjelak ut li mayejak naxnimob’resi xseeb’al ut xq’unal li aamej.
Xpaab’ankil li Dios ut chiqib’il qib’ naxk’am chaq rosob’tesihom li choxa.Chirix naq xkole’ chiru li cancer, jun li komon tiik xpaab’aal natene’ xb’aan jun b’eleb’aal ch’iich’.
Sa’ xna’aj xsik’b’al naq taatoq’ob’aaq raj ru, rik’in xmusiq’ li tijok naxpatz’, “K’a’ru tintzol rik’in li xink’ul?” Sa’ li b’anleb’aal, musiq’anb’il chixk’eeb’al reetal naq jun aj b’anonel yoo xk’a’uxl chirix lix b’eelom ut eb’ lix kok’al.
Jun kristiaan li wan xrahilal naxtaw xsumenkil naq naxpaab’ li Dios ut naxye’ li ruq’ reheb’ li ras riitz’in.Naq jun li komon wan xch’a’ajkilal rik’in li pornografia na’oyb’enin chirix lix oficiin li awa’b’ej re oqech, ut li awa’b’ej re oqech natijok re tixnaw chan ru taatenq’anq.
Jun musiq’ejil na’leb’ nawulak sa’ xk’a’uxl: “Te li okeb’aal ut k’e chi ok.” Rik’in xpaab’aal naq li Dios taatenq’anq, laj jolominel sa’ li tijonelil naxte li okeb’aal ut naxq’alu li komon.
Neke’reek’a xrahom ut xpaab’al li Dios li najalok.
Chi kawob’resinb’il, li komon naru naxtikib’ xjalb’al xk’a’uxl ut xjalb’al xyu’am.Us ta li k’a’ru naqanumsi yal qe qajunes, li na’leb’ re li evangelio ut li Santil Musiq’ej naru nokohe’xtenq’a chixnawb’al ma te’qapaab’ wi’chik re li kristiaan ut chan ru ut jo’q’e taqab’aanu.
Naq namuxe’ malaj na’ux b’alaq’ink chirix xpaab’ankil re junaq kristiaan, li rahil ch’oolej tz’aqal yaal; yaal ajwi’ naq na’ajman wi’chik ru li chaab’il na’leb’ re xnawb’al jo’q’e taatawmanq wi’chik li paab’aal ut li kawil ch’oolej re xpaab’ankileb’ wi’chik re li winqilal.A’b’anan, chirix li Dios ut li k’utb’esinb’il na’leb’ naxk’ul li junjunq, li Awa’b’ej Russell M. Nelson naxye, “Ink’a’ na’ajman naq ink’a’ taanaw ani taapaab’.”6 Junelik naru naqapaab’ a’an.
Li Qaawa’ naxnaw qu chi chaab’il ut mas wi’chik nokoxra chiru li naqanaw malaj li naqara qib’ laa’o.
Lix rahom maak’a’ roso’jik ut lix nawom tz’aqal re ru sa’eb’ li kutan junxil, anajwan, ut chalel neke’xch’olob’ naq lix sumwank ut lix yeechi’ihom tz’aqal yaaleb’.Paab’ahomaq li neke’xye li loq’laj hu naq te’k’ulmanq “chirix xnumikeb’ li kutan.”7 Rik’in li rosob’tesihom li Dios, li xnumikeb’ li kutan, ut li paab’aal ut li ab’ink chi junelik, tooruuq chixtawb’al xkawil qach’ool ut qatuqtuukilal.Li Qaawaʼ kixye:“Ewu taawanq yaab’ak, a’b’an eq’la a’ chik li sahil ch’oolej.”8“Kanabʼ laa wiiq saʼ xbʼeen lix tel li Qaawa’ ut aʼan taakʼamoq re.”9“Maak’a’ li rahilal sa’ ruchich’och’ li ink’a’ ta raj naru naxk’irtesi li choxa.”10Paab’ahomaq li Dios11 ut eb’ lix sachb’a-ch’oolej.
Laa’o ut li qawanjik rik’ineb’ li qas qiitz’in naru najala.
Rik’in lix tojb’al rix li maak xb’aan li Kristo li Qaawa’, naru naqatz’eqtaana li qapixul ut toowulaq chi wank jo’ tz’aqal ralal xk’ajol li Dios, chi tuulano,12 chi nujenaqaqo chi paab’aal.
Naq naqajal qak’a’uxl, naq naqaxootoni ut naqatz’eqtaana li qamaak, li Qaawa’ naxye naq ink’a’ chik najultiko’ re.13 Ink’a’ yal neke’sach sa’ xch’ool, a’an b’an xjunes rib’ naraj naq ink’a’ chik nanaq sa’ xch’ool, ut choq’ qe ajwi’ ink’a’ aajel ru naq taqajultika.Kanab’ aawib’ sa’ ruq’ lix musiq’ahom li Dios re naq taataw ru chi chaab’il li tento taataw ru.
Naru naqakuy xmaakeb’ li qas qiitz’in sa’ li hoonal ut jo’ chanru naxye li Qaawa’ naq taqab’aanu,14 chi seeb’ qak’a’uxl “jo’ jun k’anti’, a’b’an chi tuulano jo’ jun li mukuy.”15Wan naq, sa’ li hoonal naq yot’b’il qach’ool ut tuulan qamusiq’, nak’ojla qach’ool chixk’ulb’al li tuqtuukilal ut lix b’eresihom li Santil Musiq’ej.16 Li k’ehe’k sa’ tojb’a-maak ut li kuyuk maak neke’tikla rik’in xk’eeb’al reetal li paaltil.
Chi kok’ aj xsa’, li k’ehok sa’ tojb’a-maak naxjayali rib’ sa’ li k’a’ru ak xnume’.
Li kuyuk maak na’ilok sa’ li chalel kutan.
“Xb’aan naq li Dios ink’a’ kixtaqla chaq li Ralal sa’ ruchich’och’ chi raqok aatin sa’ xb’een li ruchich’och’, re b’an naq chikole’q li ruchich’och’ sa’ xk’ab’a’ a’an.”17Li apostol aj Pablo naxpatz’, “Ani taajachoq qe rik’in li xrahom li Kristo?” A’an naxsume, “Chi moko li kamk malaj li yu’am, … jo’ wi’ li wankeb’ taqe’q ut taq’a, tik maak’a’ naru taajachoq qe rik’in li xrahom li Dios li wan rik’in li Kristo Jesus, li Qaawa’.”18 A’b’anan, wan jun li ani naru najachok qe rik’in li Dios ut li Jesukristo—a’ano ajwi’ laa’o.
Jo’ naxye laj Isaias, “Eemaak laa’ex naq a’an naxmuq li rilob’aal.”19Rik’in li choxahil rahom ut chaq’rab’, teneb’anb’il sa’ qab’een li k’a’ru taqasik’ ru li k’a’ru tixk’am chaq li naqasik’ ru.
A’b’an lix rahom aj tojol-ix li Kolonel “maak’a’ roso’jik, ut chi junelik.”20 Naq ak kawresinb’ilo chi sutq’iik sa’ kab’l, us ta “toj najt wanko,”21 li Dios ak kawresinb’il rik’in toq’ob’ank-u re qak’ulb’al, ut chi sa xch’ool naxyeechi’i qe li k’a’ru wan re.22Li Awa’b’ej J. Reuben Clark kixye, “Ninpaab’ naq li qaChoxahil Yuwa’ naraj xkolb’aleb’ chixjunileb’ li ralal xk’ajol, … ut naq sa’ lix tiikil na’leb’ ut li ruxtaan, a’an tixk’e xnimal q’ajkamuuk qe xb’aan li k’a’ru us naqab’aanu, tixk’e qe chixjunil li naru naxk’e qe, ut junpak’al chik, ninpaab’ naq ch’ina b’ab’ay ajwi’ li tojb’a-maak tixk’e qe.”23Chiru li krus, naq li qaKolonel yoo chaq chixtz’aamankil li ruxtaan lix Yuwa’ moko kixye ta “At inyuwa’, chakuyeb’ xmaak,” kixye b’an “At inYuwa’, chakuyeb’ xmaak xb’aan naq ink’a’ neke’xnaw k’a’ru yookeb’ chixb’aanunkil.”24 Li xtaql qach’ool ut li qa’ach’ab’ankil wankeb’ xyaalal xb’aan naq teneb’anb’ilo chiru li Dios ut naqak’ul li naqak’ul xb’aan li naqasik’ ru, li naqanaw ut li naqab’aanu.
A’ut naru naqapaab’ lix tiikil na’leb’ li Dios li tz’aqal re ru ut li ruxtaan tz’aqal re ru te’xtz’il qix chi tz’aqal re ru.Nokoraqe’ jo’ chanru naq xqatikib’—rik’in lix toq’ob’ahom li Dios naq nokosutq’i sa’ kab’l rik’in a’an ut qik’in chiqib’il qib’.Ma jultik eere li jaljookil ru aatin kixk’ut li Jesukristo chirix jun li winq li kiwan wiib’ li ralal?25 Jun reheb’ li alalb’ej ki’eelelik ut kixtz’eqtaana li reechanihom.
Naq kixk’e reetal k’a’ru kixb’aanu kiraj sutq’iik sa’ kab’l.
Li alalb’ej jun chik, li kireek’a naq kixpaab’eb’ li taqlahom “chalen chaq k’iila chihab’,”26 ink’a’ kiraj xk’ulb’al li ras sa’ kab’l.Ex was wiitz’in, ma naru teek’e raj reetal naq li Jesus yoo chixpatz’b’al qe naq taqate li qaam, li qak’a’uxl, li qatoq’ob’ahom, ut li qatuulanil, ut naq taqak’e qib’ sa’ xka’pak’al li na’ajej?Jo’ li xb’een alalb’ej malaj rab’inb’ej maare too’eeleliq ut moqon taqaj sutq’iik sa’ kab’l.
Li Dios nokoroyb’eni re xk’eeb’al qak’ulunik.Jo’ ajwi’ li alalb’ej malaj rab’inb’ej jun chik, li Dios nokoxb’oq chi q’un xch’ool chi saho’k qach’ool naq taasutq’iiq chaq sa’ kab’l rik’in a’an.
A’an nokoxb’oq naq eb’ li qach’utam, li qach’uut, li qatzoleb’aal, ut li qakok’ k’anjel teetooqeb’, ut ch’olch’ooqeb’ ru, re naq a’anaq jun chaab’il muheb’aal choq’ reheb’ li qas qiitz’in.
Rik’in chaab’ilal, tuulanil, ut oxloq’ink, chiqajunilo naqasik’ li Qaawa’ ut nokotijok ut naqak’e xk’ulunik li rosob’tesihom lix evangelio li k’ojob’anb’il wi’chik choq’ reheb’ chixjunil.Li qab’eenik sa’ li yu’am a’an sa’ junjunqal, a’b’an naru naqasik’ li qaChoxahil Yuwa’ ut lix Raarookil Alal rik’in li qapaab’aal chirix li Dios, lix paab’aankil qe chiqib’il qib’, ut lix paab’ankil qe qajunes qib’.27 Li Jesus naxye qe, “Matxiwak, ka’ajwi’ naq wanq aapaab’aal.”28 Jo’ kixb’aanu li profeet aj Jose, nintz’aama naq chi ink’a’ taasachq qach’ool taqapaab’ naq wan xwankil li qaChoxahil Yuwa’ re qilb’al.29 Ex was wiitz’in, sik’omaq wi’chik lee paab’aal ut lix kawil eech’ool—jun sachb’a-ch’oolej naxyeechi’i a’an eere anajwan.
Sa’ lix loq’laj ut santil k’ab’a’ li Jesukristo, amen.
Laa’in tin’aatinaq chirix li na’leb’ li neke’xk’ul li profeet, ut li na’leb’ li naqak’ul laa’o re xb’eresinkil qayu’am.Wan naq naqak’ul jun li qana’leb’ us ta ink’a’ naqanaw k’a’ut naq li Qaawa’ xk’utb’esi chiqu.
Naq maji’ nab’oqe’ li Elder Jeffrey R. Holland jo’ apostol sa’ junio 1994, xink’ul jun lin na’leb’ jwal ch’ina-us, li xk’utb’esi chiwu naq a’an taab’oqe’q.
Laa’in yal aj representante regional, ut anchal maak’a’ aj-e naq xink’ul li na’leb’ a’an laa’in.
A’b’an li Elder Holland, a’an li wochb’een sa’ qamision naq toj saajo chaq, ut jwal ninra li winq a’an.
Xwil li ruxtaan li Qaawa’ choq’ we naq xink’ul li usilal a’an.
A’b’an anajwan nin’ok chixk’oxlankil naq maare li Qaawa’ yoo chaq chinkawresinkil chi k’anjelak jo’ ochb’een menor chiru jun li wochb’een jwal chaab’il sa’eb’ li Kab’laju, us ta laa’in li rochb’een mayor junxil chaq.1 Junelik ninye reheb’ li misioneer naq tento q’unaqeb’ rik’ineb’ li rochb’een menor, xb’aan naq maare sa’ junaq kutan a’anaq li rochb’een mayor.Kaw lin nawom naq li Iglees a’in najolomiik xb’aan laj Kolol qe, li Jesukristo.
Naxnaw ani tixb’oq jo’ lix apostol, ut jo’q’e tixb’oqeb’.
Naxnaw ajwi’ chan ru tixkawresi lix apostol mayor re naq taa’ok jo’ li Awa’b’ej re li Iglees.A’an jun li qosob’tesinkil xqak’ul eq’la anajwan naq xqab’i li Awa’b’ej Russell M. Nelson chixyeeb’al jun li aatin jwal nim xwankil choq’ re li ruchich’och’ chirix lix k’ojob’ankil wi’chik lix evangelio li Jesukristo sa’ xtz’aqalil.2 Chi saqen ru, li Awa’b’ej Nelson xye naq lix Iglees li Jesukristo wanjenaq junxil, wan anajwan, ut toj taawanq chi b’eresinb’il xb’aan li na’leb’ k’utb’esinb’il chaq xb’aan li Dios.
Li aatin a’in nareetali li aatinak naxb’aanu jun li Yuwa’b’ej aj rahonel rik’ineb’ li ralal xk’ajol.Junxil chaq, li Awa’b’ej Spencer W. Kimball kixye li k’a’ru naweek’a laa’in anajwan.
Kixye: “Li k’a’ru jwal taqab’antioxi raj, a’an naq teeto li choxa, ut naq lix Iglees li Jesukristo li ak k’ojob’anb’il wi’chik, wan chi kab’lanb’il sa’ xb’een li pek re li k’utb’esinb’il na’leb’.
Li k’utb’esinb’il na’leb’, a’an tz’aqal li kik’ li naxk’e xyu’am lix evangelio li yo’yookil Qaawa’, li Jesukristo.”3Li profeet aj Enok kiril chaq najter li qakutankil laa’o.
Li Qaawa’ kixye re laj Enok naq taanumtaaq li nimla maa’usilal ut naq te’k’ulmanq li “ninqi rahilal.” A’b’anan li Qaawa’ kixyeechi’i naq ”eb’ lin tenamit teb’inkol rix.”4 “Ut li tiikilal tintaqla chalen chaq sa’ choxa; ut li yaal tintaqla chalen chaq sa’ li ch’och’, re xch’olob’ankil xyaalal li Junaj Yo’lajenaq chiwu.”5Li Awa’b’ej Ezra Taft Benson kixye rik’in nimla wankilal naq lix Hu laj Mormon, li taqenaqil pek li xaqab’anb’il wi’ li qapaab’aal, ki’el chaq sa’ li ch’och’ jo’ xtz’aqlojik ru li aatin kixye li Qaawa’ re laj Enok.
Li Yuwa’b’ej, li K’ajolb’ej, eb’ li anjel, ut eb’ li profeet ke’k’utb’esiik chiru laj Jose Smith “chi b’eresinb’il xb’aan li choxa choq’ re xk’ojob’ankil wi’chik li wankilal li na’ajman sa’ li awa’b’ejihom.”6Li Profeet aj Jose Smith kixk’ul naab’al li k’utb’esinb’il na’leb’.
Wankeb’ li xe’yeeman resil sa’ li ch’utub’aj-ib’ a’in.
Naab’aleb’ li na’leb’ li kixk’ul li Profeet aj Jose Smith wankeb’ chi tz’iib’anb’il sa’ li hu Tzol’leb’ ut Sumwank.
Chixjunileb’ li loq’laj hu sa’ li Iglees neke’xye k’a’ru naxk’oxla ut k’a’ru naraj li Qaawa’ choq’ qe sa’ roso’jikeb’ li kutan.7Rochb’eeneb’ li loq’laj hu a’an, naqak’ul ajwi’ li na’leb’ li nak’utb’esiik anajwan chiruheb’ li yo’yookil profeet.
Li profeet, a’aneb’ “laj taql b’oqb’ileb’ xb’aan li Qaawa’, ut wankeb’ xliceens chi aatinak choq’ re.”8Wankeb’ li k’utb’esinb’il na’leb’ li nim xwankil chi junajwa, ut wankeb’ ajwi’ li neke’xtenq’a qana’leb’ chirix li k’a’ru re li Dios, ut li neke’xk’ut li li k’a’ru us choq’ re li qakutankil.9Naqab’antioxi li na’leb’ li kik’utb’esiik chiru li Awa’b’ej Spencer W. Kimball sa’ li junio re 1978, re naq truuq te’tz’aqonq chixjunileb’ li winq sa’ li tijonelil ut sa’ li santil ochoch.10Laa’in ak xink’anjelak rochb’eeneb’ naab’al li apostol li ke’tz’aqon sa’ xk’ulb’al li nimla k’utb’esinb’il na’leb’ a’an.
Chixjunileb’ nek’xye resil naq ke’reek’a sa’ junajil jun li nimla wankilal li kixb’eresiheb’ xna’leb’ rochb’een li Awa’b’ej Kimball.
Naab’aleb’ neke’xye naq a’an li k’utb’esinb’il na’leb’ jwal nim xk’ulumeb’ sa’ chixjunil lix yu’am.11Laa’o li yooko chi k’anjelak jo’ apostol anajwan ak xqak’ul ajwi’ li nimla usilal sa’ qakutankil laa’o naq neke’k’utb’esiik li xnimal ru na’leb’ chiruheb’ li qaprofeet.12 Li Awa’b’ej Russell M. Nelson, a’an jun moos li ak wanjenaq xnimal lix k’anjel sa’ xk’utb’esinkil li na’leb’ re xsantob’resinkil li qochochnal jo’ xna’aj li paab’aal, xch’utub’ankil Israel sa’ xyanqeb’ li yo’yo ut li kamenaq, ut xtenq’ankileb’ li komon li neke’tz’aqon sa’ li santil ochoch.Naq xyeeman resil sa’ li jolomil ch’utub’aj-ib’ re octubre 2018 naq te’wanq li k’anjel li te’jale’q sa’ li Iglees, laa’in xinch’olob’ “naq sa’ xk’uub’ankil qana’leb’ … sa’ li santil ochoch, ut chirix naq li qaraarookil profeet xtz’aama li k’utb’esinb’il na’leb’ rik’in li Qaawa’ … , xqeek’a jun nimla musiq’aak … sa’ komonil.”13Sa’ li kutan a’an, ak xe’k’utb’esiik jalan chik li na’leb’ chirix li k’anjel li naqab’aanu sa’ santil ochoch, a’ut maji’ xqaye resil.14 Ke’ok chi k’utb’esiik li na’leb’ a’an chiru li Awa’b’ej Russell M. Nelson yal sa’ xjunes, toja’ naq xkomoneb’ chik aj tenq’ xe’xk’ul ajwi’ xnawom chi k’utb’esinb’il.
Li Awa’b’ej Nelson xsik’eb’ ru li ixq jo’ xtenq’, li neke’xjolomi li Komonil re Tenq’ank, eb’ li Saaj Ixq, ut li Tzoleb’aal reheb’ li Kok’al.
Naq xk’ojob’aman xwankil li na’leb’ a’an chi junajwa sa’ xch’ool li Xb’eenil Awa’b’ejil ut li Kab’laju chi Apostol sa’ li santil ochoch, jwal kaw xqeek’a.
Xqanaw sa’ komonil naq xqak’ul lix k’a’uxl, li rajom, ut lix yaab’ xkux li Qaawa’.15Ninye chi tiik ink’a’uxl naq ak xk’ulman li na’leb’ chi k’utb’esinb’il, ut toj yoo chi k’ulmank anajwan b’ar wi’ li Qaawa’ naxk’e li liceens chixk’ulb’al.
Ninch’olob’ xyaalal naq li aatin xye li Awa’b’ej Nelson anajwan, a’an jun na’leb’ li xk’utb’esiik re rosob’tesinkil chixjunileb’ li kristiaan.Nekexqab’oq re naq toowa’aq chiqajunilo chiru lix meex li Qaawa’.Naqaye ajwi’ naq jwal taqaj toojunajiiq wi’chik rik’ineb’ li ani xe’ch’a’ajko’ sa’ xpaab’aal, li xe’xkanab’ tz’aqonk sa’ li Iglees, malaj li xe’risi xk’ab’a’ jo’ komon sa’ li Iglees.
Taqaj toowa’aq eerochb’een, rik’in “xsahil li raatin li Kristo,” chiru lix meex li Qaawa’, re taqanaw li k’a’ru tento taqab’aanu.16 Aajel eeru choq’ qe!
Aajel eeru choq’ re li Iglees!
Aajel eeru choq’ re li Qaawa’!
Naqatz’aama naq textz’aqonq qik’in sa’ xloq’oninkil laj Kolol re li ruchich’och’.
Naqanaw naq wan eere li xek’ul li rahob’tesink, li xik’ ilok, ut k’a’aq chik re ru li moko re ta li Kristo.
Naqanaw naq wankex ajwi’ li toj wan lee k’a’uxl chirix li paab’aal, ut naq lee k’a’uxl maji’ naxk’ul roxloq’inkil, xtawb’al ru, malaj xtuqub’ankil.Wankeb’ sa’ qayanq li ani jwal kaw xpaab’aal, li ke’xnumsi ajwi’ jun xyalb’al rix lix paab’aal.
Jwal sa choq’ we li resil laj W. W. Phelps, li kixtz’eq li Iglees ut kixjit li Profeet aj Jose Smith chiru poopol sa’ Missouri.
Chirix naq kixjal xk’a’uxl, kixye re laj Jose Smith, “Ninnaw chan ru wankin, laa’at nakanaw, ut li Dios naxnaw, ut twaj tinkole’q wi ta eb’ li wamiiw tine’xtenq’a.”17 Laj Jose kixkuy lix maak, ut kixk’e wi’chik chi k’anjelak, ut sa’ rahok kixye “Li amiiw junxil, a’an amiiw wi’chik.”18Ex was wiitz’in, maak’a’ naxye chan ru wankex, chenawaq naq li Iglees ut eb’ li komon neke’raj eek’ulb’al!Li k’utb’esinb’il na’leb’ choq’ re qayu’amYalaq ani naru tixk’ul li k’utb’esinb’il na’leb’ choq’ re xyu’am wi tixtz’aama chiru li Qaawa’.
Jo’ chanru li naxk’ul li profeet, aajel ru li naqak’ul laa’o.
Li na’leb’ k’utb’esinb’il sa’ xyu’ameb’ li kristiaan ak xtenq’a k’iila milloneb’ chixk’ulb’al li kub’iha’ jo’ komon sa’ Lix Iglees li Jesukristo reheb’ laj Santil Paab’anel sa’ Roso’jikeb’ li Kutan.Xk’ulb’al li qana’leb’ chi k’utb’esinb’il, a’an li usilal jwal nim li naqak’ul chirix naq nakub’e qaha’, ut naq nokosantob’resiik “rik’in xk’ulb’al li Santil Musiq’ej.”19 Jultik we naq xink’ul jun lin na’leb’ chi k’utb’esinb’il naq 15 chihab’ wan we.
Li was yoo chixsik’b’al xna’leb’ rik’in li Qaawa’ xb’aan naq li qayuwa’, li jwal naqara, ink’a’ naraj naq li was taaxik sa’ xmision.
Laa’in ajwi’ xintijok chi anchal inch’ool ut xink’ul innawom naq tz’aqal yaal li evangelio.Lix k’anjel li Santil MusiqʼejNab’eresiik qayu’am a’ yaal jo’ chanru li na’leb’ naqak’ul xb’aan li Santil Musiq’ej.20 Li Santil Musiq’ej, a’an aj k’utb’esihom re li yaal, ut jwal naxk’utb’esi wi’chik li Kolonel.
Chi maakʼaʼ li Santil Musiqʼej, inkʼaʼ raj taaruuq taqanaw naq li Jesus, aʼan li Kristo.
Lix k’anjel jwal nim, a’an xch’olob’ankil xyaalal li Yuwa’b’ej ut li K’ajolb’ej ut lix loq’alileb’.Li Santil Musiq’ej naru tixtoch’ xch’ool yalaq ani sa’ nimla wankilal.21 A’b’an ink’a’ naru xtochb’al jun li kristiaan rajlal wi ta ink’a’ xk’ul li kub’iha’ ut li maatan re li Santil Musiq’ej.
Li Santil Musiq’ej naxb’aanu ajwi’ xch’ajob’resinkil li aamej sa’ li jalb’a-k’a’uxlej ut li kuyuk maak.Chaq’al ru li nokoraatina wi’ li Santil Musiq’ej.
Li Qaawa’ kixye li chaq’al ru aatin a’in:“Tinye aawe saʼ laa kʼaʼuxl ut saʼ laa chʼool, rikʼin li Santil Musiqʼej, li taachalq saʼ aabʼeen ut taawanq saʼ aachʼool.“Anajwan, kʼe reetal, aʼin li musiqʼej re kʼutbʼesink.”22Us ta naru tooxtoch’ sa’ nimla wankilal, kok’ aj sa’ naqak’ul jo’ ch’ina xyaab’ kuxej li q’un na’aatinak.23 Li loq’laj hu naxye k’iila paay li qatochb’al xb’aan li Santil Musiq’ej.
Naru tixye li tuqtuukilal sa’ qak’a’uxl,24 naru nakana sa’ qak’a’uxl,25 naru tixkutanob’resi li qak’a’uxl,26 ut naru taa’ok jo’ xyaab’ kuxej sa’ qak’a’uxl.27Naru taqakawresi qib’ chixk’ulb’al qana’leb’ chi k’utb’esinb’il.Xtz’aamankil naq toob’eresiiq.
Sa’ oxloq’ink ut sa’ tuulanil, tento toosik’oq ut tootz’aamanq28 ut tento tookuyuq.29Xkawresinkil qib’ chixk’ulb’al lix musiq’ankil qana’leb’.
Re xb’aanunkil a’in, tento naq yooko chixb’aanunkil li k’a’ru naxk’ut li Qaawa’, ut li k’a’ru naxtaqla.Xk’ulb’al li loq’laj wa’ak chi k’ulub’ejo.
Naq naqab’aanu a’an, noko’ok sa’ sumwank rik’in li Qaawa’ re naq taqak’ul sa’ qab’een lix k’ab’a’ li santil Ralal, ut naqaye naq a’an najultiko’ qe, ut naq naqapaab’ lix taqlahom.Chi jo’kan nokokawresiik chixk’ulb’al, chixk’eeb’al reetal, ut chixtaaqenkil xna’leb’ li Santil Musiq’ej.
A’an ajwi’ li “tuqtuukil k’a’aq re ru … li nak’amok chaq sahil ch’oolejil [ut li] … yu’am chi junelik.”30Jwal kawresinb’ilo wi’chik wi naqatzol li loq’laj hu ut li na’leb’ re li evangelio rajlal, ut wi junelik yooko chixk’oxlankil li k’a’ru naqasik’.
A’ut chiwanq laa kuyum sa’ royb’eninkil li Qaawa’.
Li Dios, li naxnaw chixjunil, nokoxtenq’a jo’q’e “ak xye naq traj qatzolb’al.”31Li k’utb’esinb’il na’leb’ choq’ re li qak’anjelLi Santil Musiq’ej tixk’utb’esi ajwi’ qana’leb’ choq’ re li qak’anjel sa’ li Iglees.
Sa’ lin yu’am laa’in, nachal li k’utb’esinb’il na’leb’ naq yooko chixyalb’al qaq’e chixtenq’ankileb’ li qas qiitz’in jo’ taqlanb’ilo sa’ qak’anjel.Naq laa’in jun li saaj obiisp junxil, jun li sumal li ch’a’aj wankeb’ xine’xb’oq sa’ telefono naq ok we sa’ jun li avion choq’ re lin taqlankil sa’ trab’aaj.
Xintz’aama chiru li Qaawa’ naq tinnaw chi toj maji’ neke’k’ulun chan ru tintenq’aheb’.
Xk’utb’esiik sa’ lin k’a’uxl chan ru li ch’a’ajkilal wankeb’ wi’, ut chan ru tinsume.
Li k’utb’esinb’il na’leb’ a’an xinxtenq’a chixb’aanunkil lin loq’laj k’anjel jo’ obiisp us ta yal b’ab’ay li hoonal wan.
Eb’ li obiisp sa’ chixjunil li ruchich’och’ neke’xye we naq kama’an ajwi’ neke’xk’ul.
Naq xink’anjelak jo’ awa’b’ej re oqech, ink’a’ xk’utb’esiik junes inn’aleb’; xk’utb’esiik aj b’an wi’ lin majelal re naq ink’a’ tinram ru lix k’anjel li Qaawa’.Ninyee eere naq chiqajunilo tooruuq chi b’eresiik sa’ musiq’ej naq yooko chi k’anjelak sa’ rawimq li Qaawa’.
Naab’al li qab’eresinkil nachal xb’aan li Santil Musiq’ej.
A’b’an wan naq nachal xb’aan tz’aqal li Qaawa’.
Ninch’olob’ xyaalal naq yaal a’in.
Li b’eresink choq’ re chixjunil li Iglees nak’utb’esiik chiru li Awa’b’ej ut li profeet re li Iglees.Laa’o, li apostol anajwan, ak xooru chi k’anjelak ut chi b’eek rik’in li qaprofeet anajwan, li Awa’b’ej Nelson.
Ninye li k’a’ru kixye laj Wilford Woodruff chirix laj Jose Smith; xb’aan naq naxye ajwi’ li yaal chirix li Awa’b’ej Nelson.
Ak wilom “lix Musiq’ li Dios rik’in, ut li na’leb’ li k’utb’esinb’il chiru xb’aan li Jesukristo, ut lix tz’aqlojikeb’ ru li na’leb’ a’an.”32Nintz’aama sa’ tuulanil naq chiqajunilo taqasik’ li k’utb’esinb’il na’leb’ sa’ qayu’am ut naq taqataaqe li Musiq’ej naq yooko chixloq’oninkil li Dios Yuwa’b’ej sa’ lix k’ab’a’ li Jesukristo, a’an li ninch’olob’ xyaalal, sa’ xk’ab’a’ li Jesukristo, amen.
Ex raarookil was wiitz’in, naq yoo chaq chi nach’ok li jolomil ch’utub’aj-ib’ re octubre re li chihab’ xnume’, kinkawresi li waatin re li jolomil ch’utub’aj-ib’ re xjultikankil jun cient chihab’ naq li Awa’b’ej Joseph F. Smith kiril sa’ k’utb’esinb’il matk’ li ruchich’och’ reheb’ li musiq’ej sa’ 3 re octubre re 1918.Wiib’ oxib’ kutan chik chirix naq kinq’axtesi lin discurso re naq taajaltesimanq ru, lin raarookil junelik ochb’een, xBarbara, kixchoy lix yalb’al sa’ ruchich’och’ ut kinume’ sa’ li ruchich’och’ reheb’ li musiq’ej.Naq eb’ li kutan neke’wulak choq’ xamaan, ut anajwan naq ak xnume’ chik jun chihab’ xkamik xBarbara, nink’e reetal naq jwal ninra chi us li raqal a’in sa’eb’ li loq’laj hu: “Tatwanq sa’ komonil rik’in rahok, jo’kan naq tatyaab’aq xb’aan xsachikeb’ li neke’kam.”1 Li xBarbara ut laa’in koo’osob’tesiik “chi wank sa’ komonil rik’in rahok” chiru 67 chihab’.
A’b’an nink’e reetal sa’ inyu’am li naraj naxye yaab’ak xb’aaneb’ li neke’qara.
Oh, k’a’jo’ naq ninra ut nink’oxla!Nink’oxla naq naab’al qe laa’o ink’a’ naqara chi tz’aqal li k’a’ru neke’xb’aanu li qakomon choq’ qe toj reetal naq neke’xik chiqu.
Laa’in kinnaw naq xBarbara junelik laatz’ ru, a’b’an ink’a’ kintaw ru chi tz’aqal li hoonal aajel ru choq’ re lix junkab’al, li Iglees, ut lix sutam.
Kixq’axtesi tz’aqal xhoonal chi naab’al mil sut chiru xnumikeb’ li chihab’ ut kitenq’an re xk’eeb’al chi b’eek li qajunkab’al.
Ut chiru chixjunil li hoonal a’an, maajun reheb’ li komon sa’ li qajunkab’al kirab’i raj jun sutaq chixtaqsinkil xyaab’ xkux malaj chixyeeb’al junaq kawil aatin.Chiru li chihab’ a’in neke’chal naab’al li qanumsihom sa’ lin k’a’uxl.
Ink’oxlahom naq a’an kixsik’ ru wank choq’ xna’eb’ wuqub’ li kok’al, li tz’aqal naraj ru li metz’ew sa’ tib’elej.
Ka’ajwi’ li wank choq’ na’b’ej li kirataw tz’aqal xb’aanunkil, ut sa’ chixjunil li kixb’aanu, tz’aqal kixb’aanu chi chaab’il.Wan naq ninpatz’ wib’ chan ru kixb’aanu re rilb’aleb’ chixjunileb’ li qakok’al ut laa’in.
Ka’ajwi’ xyiib’ankil li xtib’el wa a’an jun xnimal k’anjel, ut moko yooko ta chixyeeb’al lix komoneb’ chik li k’anjel jo’ xpuch’b’al ninqi tuub’ chi t’ikr li naqatz’ajni rajlal xamaan, ut xjalb’aleb’ xt’ikr ut xxaab’eb’ li qakok’al.
Chiqajunilo naqasik’ a’an re a’ yaal chi k’a’aq re ru li aajel ru choq’ qe.
Ut xb’aan naq aajeleb’ ru choq’ qe, aajeleb’ ajwi’ ru choq’ re a’an.
Tz’aqal chaab’il a’an—jo’ ixaqilb’ej, jo’ na’b’ej, jo’ amiiw, jo’ ech kab’al, ut jo’ xrab’in li Dios.Anajwan naq wan chik junpak’al, nasaho’ inch’ool xb’aan naq kinsik’ ru chunlaak chixk’atq naq ninwulak sa’ kab’l chiru wiib’ oxib’ po sa’ xraqik lix yu’am, ninchap li ruq’ ut a’an yoo chirilb’al xraqik junaq reheb’ lix kax mu reheb’ aj b’ichanel—k’iila sut, xb’aan naq li Alzheimer moko naxkanab’ ta chixjultikankil naq ak xril chaq li kax mu a’an.
Xjultikankileb’ li hoonal a’an b’ar wi’ ninchapeb’ li ruq’ k’a’jo’ xchaq’aleb’ ru choq’ we anajwan.Ex was wiitz’in, nintz’aama eere naq meesach lee hoonal re rilb’al xsa’ ruheb’ li komon sa’ lee junkab’al rik’in rahok.
Ex na’b’ej yuwa’b’ej ut alalb’ej, nach’ob’resihomaq eerib’ cherib’il eerib’ ut rahomaq eerib’.
Jo’ ajwi’ laa’in, junjunq eere laa’ex naru nekex’aj sa’ junaq kutan ut teek’e reetal naq li hoonal re xb’aanunkil a’an ak xnume’ chik.
Wanqex rajlal kutan rik’in lee raam nujenaq rik’in b’antioxink, chaab’il jultikahom, k’anjel, ut naab’al li rahok.Chiru li chihab’ a’in, nink’oxlak chi ch’anch’o chirix lix k’uub’anb’il na’leb’ li qaChoxahil Yuwa’.
Naq kik’utuk chiru li ralaj aj Korianton, laj Alma kixk’ab’a’i jo’ “li nimla k’uub’anb’il na’leb’ re sahil ch’oolej.”2Li aatin li k’uulanb’il sa’ lin k’a’uxl naq nink’oxlak chirix li k’uub’anb’il na’leb’, a’an “ch’utlaak.” A’an jun k’uub’anb’il na’leb’, yiib’anb’il xb’aan li qaChoxahil Yuwa’ aj rahonel, ut lix yi a’an li xnimal ut xloq’al li ruhank chi ch’utlaak rik’ineb’ li qajunkab’al— re xch’utub’ankil chi junelik li b’eelomej ut ixaqilb’ej, na’b’ej yuwa’b’ej ut alalb’ej, tasal tenamit chirix tasal tenamit sa’ lix junkab’al li Dios.Li k’oxlahom a’an naxk’ojob’ inch’ool ut naxk’e xkawil inch’ool naq wanqin wi’chik rik’in xBarbara.
Us ta kiraho’ xjunxaqalil sa’ xraqik lix yu’am, lix musiq’ kiwan chi kaw, chi chaab’il ut chi saq ru.
Kixkawresi rib’ sa’ chixjunil li k’a’aq re ru re naq, sa’ xwulajik li kutan, taaruuq chi wank chiru “lix sahil raqleb’aal aatin li Dios,”3 chi kaw xch’ool ut rik’in tz’aqal xnawom.
Ut laa’in wankin arin, sa’ wiib’ kutan chik tinket 91 chihab’, ut toj ninpatz’ wib’, “Ma kawresinb’ilin?
Ma yookin chixb’aanunkil li k’a’ru aajel ru re xchapb’al li ruq’ wi’chik?”Li k’a’ru naqanaw chiqajunilo chirix li yu’am a’an a’in: Chiqajunilo tookamq.
Ma tookamq sa’ qacheekal malaj sa’ qasaajilal, ma ch’a’ajaq li qakamik malaj ink’a’ ch’a’ajaq, ma b’ihomo malaj maak’a’ wan qe, ma raab’ilo malaj tz’eqtaanab’ilo, maa’ani tixkol rib’ chiru li kamk.Junjunq chihab’ chaq, li Awa’b’ej Gordon B. Hinckley kixye jun na’leb’ chirix a’in: “K’a’jo’ xki’il li kawil ch’oolej, k’a’jo’ xsahil li tuqtuukil usilal nachal rik’in xnawb’al naq wi nokosumla chi ch’olch’o ru ut nokowan sa’ li qayu’am chi tiik, li qawanjik jo’ junkab’al taakanaaq chi junelik, us ta li kamk junelik nachal ut li hoonal nanume’.”4Laa’in kinsumla chi ch’olch’o ru.
Maak’a’ xkab’ rix ch’oolej chirix a’an.
A’b’an moko tz’aqal ta a’an, jo’ kixye li Awa’b’ej Hinckley.
Tento ajwi’ tinwanq chi tiik.5Anajwan, “li wank chi tiik” naru najalb’ehin ru, a’ tz’aqal wi mas naab’al li hoonal naqanumsi sa’ li internet, b’ar wi’ yalaq ani naru naxye li tz’aqal yaal malaj li k’a’ru ink’a’ yaal chirix li Dios ut lix k’uub’anb’il na’leb’ choq’ reheb’ li ralal xk’ajol.
A’b’an, choq’ reheb’ li komon sa’ li Iglees wankeb’ li na’leb’ re li evangelio tz’aqal yaaleb’ chi junelik re taqanaw chan ru toowanq re naq kawresinb’ilaqo chi us naq tento tookamq.Wiib’ oxib’ po rub’elaj naq kinyo’la laa’in, lin mama’ a’an jun li apostol, li Eder Melvin J. Ballard, kixwotz li raatin li, choq’ reheb’ junjunq li kristiaan, naxsut chi tz’aqal li k’a’ru naraj naxye li wank chi tiik.
K’ab’a’inb’il “Li yalok q’e choq’ re li aamej,” kixjayali li raatin sa’ li yalok q’e rik’in li qajunxaqalil ut li qajunelikil musiq’.A’an kixye, “Li xnimal ru ch’a’ajkilal li ink’a’ naxsume ru jun li winq ut jun li ixq … a’an li yalok rik’in chirib’il rib’,” ut kixch’olob’ naq laj Satanas, “li xik’ na’ilok re li qaam,” nokoraale rik’in “li rahink-u, li atawank, ut li eb’ li ratawom li tib’elej.”6 Jo’kan naq li tz’aqal yalok q’e a’an rik’in li qachoxahilal ut musiq’ejil, ut li tz’ejwalejil ut ruchich’och’il winq.
Ex was wiitz’in, naru naqak’ul qamusiq’ejil tenq’ rik’in lix wankil Musiq’ej, li naru “textzol chirix chixjunil.”7 Naru taachalq ajwi’ rik’in lix wankilal ut li rosob’tesihom li tijonelil.Anajwan ninpatz’, chan ru wankex chejunjunqalex laa’ex sa’ li yalok q’e a’an?Li Awa’b’ej David O. McKay kixye: “Lix wanjik li winq sa’ xb’een li ruchich’och’ a’an jun yale’k re rilb’al ma tixk’e lix metz’ew, lix k’a’uxl, ut lix ch’ool sa’eb’ li k’a’aq re ru li nasahob’resin re li tib’elej, malaj tixk’e lix yu’am chixsik’b’aleb’ li chaab’ilal sa’ musiq’ej.”8Li yalok q’e rik’in li qatz’ejwalejil ut li qamusiq’ejil moko toj ak’ ta.
Sa’ xraqik li raatin choq’ re lix tenamit, li rey aj Benjamin kixye naq “li ruchich’och’il winq wan choq’ aj xik’ ilonel re li Dios, ut wanjenaq chalen chaq xt’anik laj Adan, ut toj taawanq chi junelik q’e kutan, wi ink’a’ naxkanab’ rib’ chi q’unb’esiik xch’ool xb’aan li Loq’laj Musiq’ej, ut narisi li ruchich’och’il winq chirix, ut na’ok choq’ aj santil paab’anel sa’ xk’ab’a’ lix tojb’al rix li maak xb’aan li Kristo li Qaawa’.”9Li apostol aj Pablo kixye naq “li wankeb’ jo’ naraj li tz’ejwalej, a’ li k’a’aq re ru re li tz’ejwalej neke’xrahi; a’ut li wankeb’ jo’ naraj li Musiq’ej, a’ li naraj li Musiq’ej neke’xrahi.“Wi naqataaqe li k’a’ re ru naxrahi li tz’ejwalej, a’ li kamk toxooraqe’q wi’; a’b’an wi naqataaqe li naxrahi li musiq’ej, taqataw li yu’amej ut li tuqtuukil usilal.”10Nink’oxla naq ch’olch’o naq jun reheb’ li k’a’aq re ru jwal aajel ru li naru naqatzol sa’ li yu’am a’in, a’an chan ru xnimob’resinkil li qamusiq’ejil ut qajunelikil ut chan ru xramb’aleb’ li k’a’ru ink’a’ us neke’qataw.
Ink’a’ raj jwal ch’a’ajaq choq’ qe.
Li qamusiq’, li ak wanjenaq chi us chiru li qajunxaqalil, ak kixsik’ ru li tiikilal chiru li maa’usilal sa’ li yu’am naq maji’ nokoyo’la.
Naq maji’ nak’uub’aman ru li ruchich’och’ a’in, koowan chaq sa’ li ruchich’och’ reheb’ li musiq’ej jo’ ralal ut xrab’in li Choxahil Na’b’ej Yuwa’b’ej, li koohe’xra ut toj nokohe’xra anajwan.Hehe’, yaal naq tento ke’qasik’ ru li k’a’ru neke’jalok re li qayu’am sa’ li na’ajej a’an rub’elaj naq koochal arin.
Chixjunileb’ li kristiaan li wanjenaq malaj taawanq sa’ li ruchich’och’ a’in ke’xsik’ ru xk’ulub’ankil lix k’uub’anb’il na’leb’ li qaChoxahil Yuwa’ re qakolb’al.
Jo’kan naq chiqajunil koochal sa’ li ruchich’och’ rik’in xnawb’al naq koonume’ chi uub’ej sa’ li qayu’am sa’ musiq’ej ut wan jun junelikil eechej choq’ qe.K’oxlahomaq a’an junpaataq.
A’an tz’aqal aniho laa’o ut ani juneliko chaq: jun ralal malaj xrab’in li Dios, wan qamusiq’ejil xe’ sa’ li junelik q’e kutan ut jun qanimla chalel kutan rik’in k’a’aq re ru maak’a’ roso’jik.
Laa’ex—xb’een ut chi junelik—jun musiq’ejil yo’ob’tesihom.
Jo’kan ut, naq naqasik’ ru xk’eeb’al li qatz’ejwalejil sa’ xb’een li qamusiq’ejil, yooko chixsik’b’al ru li k’a’ru naxka’pak’ali li tz’aqal, qamusiq’ejil yo’ob’tesinkil.A’b’anan, nanawman naq li tz’ejwalej ut eb’ li atawom sa’ ruchich’och’ neke’xch’a’ajki li sik’ok-u.
Rik’in li tz’apleb’ t’ikr re sachok sa’ ch’oolej li wan sa’ xyanq li ruchich’och’ ut eb’ li musiq’ej maji’ neke’yo’la, naru nasach chiqu li qawanjik rik’in li Dios ut li qamusiq’ejil, ut li qatz’ejwalejil naru naxk’e x’aajelil ru li k’a’ru naqataw anajwan.
Li xtzolb’al xsik’b’al ru li k’a’aq re ru re li Musiq’ej sa’ xb’een li k’a’ru re li tib’elej a’an jun reheb’ tz’aqal xyaalal naq li wank sa’ li ruchich’och’ a’an xcha’al lix k’uub’anb’il na’leb’ li qaChoxahil Yuwa’.
A’an ajwi’ xyaalal naq li k’uub’anb’il na’leb’ k’ojob’anb’il sa’ xb’een li kawil ut tz’aqal xk’ojlajik lix tojb’al rix li maak xb’aan li Qaawa’ ut Kolonel Jesukristo, re naq eb’ li qamaak, jo’eb’ ajwi’ li sachk naqak’ul rik’in li tz’ejwalej, naru neke’qaxe’ ru rik’in li jalb’a-k’a’uxlej ut tooruuq chi wank chi jayalinb’il rik’in li musiq’ejil.
Anajwan a’an li hoonal re xramb’al li ratawom li qatib’el re xtz’aqob’resinkil ru lix musiq’ejil tzol’leb’ li Kristo.
Xb’aan a’an naq tento naq ink’a’ taqab’ay lix kutankil lix jalb’al qak’a’uxl.11Jo’kan ut, ‘i jalb’a-k’a’uxlej nawulak jo’ jun k’anjeleb’aal aajel ru choq’ re lix yalb’al qaq’e qik’in chiqib’il qib’.
Sa’ tz’aqal li jolomil-ch’utub’aj-ib’ xnume’, li Awa’b’ej Russell M. Nelson ki’aatinak chirix li yalok q’e a’an ut kixjultika qe naq wi “naqasik’ ru xjalb’al qak’a’uxl, naqasik’ ru jalaak!
Naqakanab’ li Kolonel chiqajalb’al re naq laa’aqo li q’axal chaab’il li naru chiqu.
Naqasik’ ru nimank sa’ musiq’ej ut xk’ulb’al li sahil ch’oolejil—li sahil ch’oolejil re toje’k qix xb’aan a’an.
Naq naqasik’ ru xjalb’al qak’a’uxl, naqasik’ ru wank jo’ chanru li Jesukristo!”12Rajal q’ojyin, naq nintz’il rix lin kutan sa’ lin tij chiru lin Choxahil Yuwa’, ninpatz’ xkuyb’al inmaak wi xinb’aanu k’a’ruhaq ink’a’ us ut ninyeechi’i wank chi chaab’il chik wulaj.
Nink’oxla naq li jalb’a-k’a’uxlej a’an rajlal ut chi kok’ aj xsa’ naxtenq’a lin musiq’ chixjultikankil re lin junxaqalil ani yaal re sa’ inb’een.Jun chik li k’anjeleb’aal a’an li qahoonal rajlal xamaan naq chiqajunil naru naqa’ak’ob’resi li qamusiq’ naq nokotz’aqon sa’ li loq’laj wa’ak re xjultikankil lix tojb’al rix li maak ut lix tz’aqal rahom li Qaawa’ ut qaKolonel Jesukristo choq’ qe.Ex was wiitz’in, nekexwelaji naq teexaqab’ b’ayaq eerib’ ut teek’oxla b’ar wankex anajwan sa’ xramb’al lee tz’ejwalejil ut xkawob’resinkil lee choxahil musiq’ejil, re naq jo’q’e nachal li hoonal, naru texnume’q sa’ li ruchich’och’ reheb’ li musiq’ej re xjunajinkil eerib’ rik’ineb’ li nekera—ut ninch’olob’ xyaalal ut nawoyb’eni a’an sa’ xk’ab’a’ li Jesukristo, amen.
Eb’ li ch’utam ut kok’ k’anjel re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan yookeb’ chi ok chi b’aanumank sa’ li ochoch ut chi tenq’anb’il xb’aan li Iglees, jo’ k’utb’il xyaalal xb’aaneb’ li jalaak li xe’ch’olob’aman sa’eb’ li jolomil ch’utub’aj-ib’ toje’ xe’nume’.
Li Awa’b’ej Russell M. Nelson kixye qe: “Toj wan naab’al li chal re.
… Nuq’umaq lee vitamiin.
Hiltesihomaq eerib’.
Q’axal chaab’il li taak’ulmanq.”1Nintz’aama ut ninb’oq lix tenq’ li Santil Musiq’ej naq naqak’e reetal sa’ komonil li k’a’ru taachalq xb’aaneb’ li jalaak a’in sa’ lix Iglees li Qaawa’ li k’ojob’anb’il wi’chik.Xtzolb’al li evangelio sa’ li ochoch ut chi tenq’anb’il xb’aan li IgleesInk’a’ najter, li Elder Craig C. Christensen kinrochb’eeni sa’ jun ch’utab’aj-ib’ reheb’ laj jolominel sa’ li tijonelil, ut a’an kiroksi wiib’ li patz’om re xka’sutinkil li na’leb’ chirix li tzolok sa’ li ochoch chi tenq’anb’il xb’aan li Iglees.
A’an kixye naq ruuchil sutq’iik sa’ li qochoch chirix xraqikeb’ li ch’utam re li Iglees ut xpatz’b’al, “K’a’ru xatzol anajwan chirix li Kolonel ut lix evangelio sa’ li Iglees?” taqapatz’ raj sa’eb’ li qach’utam re li Iglees, “K’a’ru xatzol chiru li xamaan a’in chirix li Kolonel ut lix evangelio sa’ laa wochoch?” Roxloq’inkil li hilob’aal kutan, eb’ li ak’ k’anjeleb’aal re tzolok, ut lix jalajik lix tusulaleb’ li ch’utam re domingo nokohe’xtenq’a chixtzolb’al li evangelio sa’ li qochoch jo’ ajwi’ sa’ li iglees.Teneb’anb’il sa’ xb’een li junjunq komon sa’ Lix Iglees li Jesukristo reheb’ laj Santil Paab’anel sa’ Roso’jikeb’ li Kutan xtzolb’aleb’ ut xyu’aminkileb’ lix k’utum li Qaawa’, jo’ ajwi’ xk’ulb’aleb’ li k’ojob’anb’il k’anjel re li kolb’a-ib’ ut re li taqenaqil loq’al xb’aan li ani k’eeb’il re tz’aqal li wankilal.
Ink’a’ raj taqoyb’eni naq li Iglees, jo’ jun ch’uut, tixk’ut chiqu chi moko tixye qe chixjunil li tento taqanaw ut taqab’aanu re ok choq’ tzolom tiikeb’ xch’ool ut re kuyuk chi anchal qa’chool toj sa’ roso’jik.2 Teneb’anb’il b’an sa’ qab’een laa’o naq taqatzol li aajel ru xtzolb’al, naq toowanq chi tiik qach’ool jo’ naqanaw naq tento xb’aanunkil, ut too’ok jo’ li ani naraj li Qaawa’.
Ut li qochoch a’an li tz’aqal na’ajej re tzolok, re wank chi tiik qach’ool, ut re ok jo’ li ani naraj li Qaawa’.Naq toj ka’ch’in chaq, laj Jose Smith kitzolok chirix li Dios rik’in lix junkab’al.
Lix yalb’al xq’e laj Jose re xtawb’al li rajom li Dios choq’ re a’an kixk’e chixsik’ li yaal sa’ naab’aleb’ li paab’aal aj Kristiano, chixk’oxlaheb’ li loq’laj hu chi anchal xch’ool, ut chi tijok chi maak’a’ xb’alaq’ chiru li Dios.
Naq li saaj aj Jose Smith kisutq’i chaq sa’ li loq’laj k’iche’ toj’ sa’ rochoch chirix naq ke’xk’ut rib’ li Yuwa’b’ej ut li K’ajolb’ej chiru, a’an ki’aatinak xb’een rik’in lix na’.
Ut naq “kiranabʼ ribʼ chiru lix naʼaj li xam, lix naʼ kixpatzʼ re kʼaʼru reekʼ.
Laj Jose kichaqʼok, ut kixye, “Matkʼoxlak, us chixjunil—sa ajwiʼ wankin.” Tojaʼ naq kixye re lix naʼ, “Ak xinnaw injunes.” ”3 Li k’a’ru kixk’ul laj Jose naxk’ut jun xnimal ru eetalil chirix li tzolok li taqak’anjela raj chiqajunil.
Laa’o ajwi’ tento tootzoloq qajunes qib’.Li tz’aqal rajom lix k’uub’anb’il na’leb’ li qaChoxahil Yuwa’, a’an naq eb’ li ralal xk’ajol te’wulaq jo’ chanru a’an.
Chi jo’kan naq naxk’e qe li hoonal na’ajman re took’iiq ut toochaab’ilo’q.
Li rajom qach’ool chixtzolb’al ut chixyu’aminkil li yaal q’axal wi’chik aajel ru sa’ jun ruchich’och’ li “wank chi choqinb’il”4 ut nujenaq chik rik’in sachk ut maa’usilal.
Ink’a’ naru taqoyb’eni naq rik’in yal wulak sa’eb’ li ch’utam re li Iglees ut tz’aqonk sa’eb’ li kok’ k’anjel taak’ehe’q qe chixjunil li waklesiik ut li kole’k sa’ musiq’ej li tooxtenq’a “chixramb’al chiruheb’ li maa’us aj kutan.”5“Eb’ li na’b’ej yuwa’b’ej wan jun li teneb’anb’il loq’ sa’ xb’eeneb’, naq te’xk’iresiheb’ lix kok’al rik’in rahok ut tiikilal.”6 Eb’ li musiq’anb’il aj jolominel, aj k’utunel, ut k’anjel sa’ li Iglees neke’xtenq’aheb’ li komon ut li junkab’al chi k’iik sa’ musiq’ej.
Ut us ta naq chiqajunil naqaj ru tenq’aak sa’ xtiikisinkil qib’ chi uub’ej sa’ xb’ehil li sumwank, li xnimal ru teneb’aak re xk’iresinkil li musiq’ejil metz’ew ut kuyum wan sa’ xb’een li junjunq qe.Chijultiko’q eere naq laj Nefi, li ralal li profeet aj Lehi, kirataw rilb’al, rab’inkil, ut xnawb’al xjunes rib’ rik’in lix wankil li Santil Musiq’ej li k’a’ru kixtzol lix yuwa’ sa’ li k’utb’esinb’il matk’ chirix li che’ re li yu’am.
Ch’olch’o naq sa’ xch’ajomil laj Nefi kiraj ru ut ki’osob’tesiik xb’aan lix b’aanuhomeb’ ut lix k’utumeb’ lix “chaab’il xna’ xyuwa’.”7 A’ut, jo’ laj Jose Smith, kirataw tzolok ut nawok xjunes rib’.Wi laa’ex ut laa’in naqataw qanawom chirix li Jesukristo ut lix evangelio li k’ojob’anb’il wi’chik ka’ajwi’ rik’in li k’utb’il malaj yeeb’il qe xb’aaneb’ jalan, chi jo’kan naq lix k’ojleb’aal lix nawom qach’ool chirix a’an ut lix xnimal ru k’anjel sa’ roso’jikeb’ li kutan kab’lanb’il sa’ xb’een li samahib’.8 Ink’a’ naru taqakanab’ qib’ ka’ajwi’ chiru malaj taqato’ni lix saqenkil li evangelio ut li nawom wan reheb’ jalan chik li kristiaan—ink’a’ ajwi’ rik’ineb’ li raarookeb’ qab’aan.Li profeet aj Jose Smith kixk’ut naq li junjunq laj Santil Paab’anel sa’ Roso’jikeb’ li Kutan tento tixtaw ru xjunes “li rajom xch’ool ut lix na’leb’ li Dios chirix li qachalik sa’ ruchich’och’.”9Wi ta tooruuq chirilb’al ru ut chixtawb’al ru chixjunil li tz’iib’anb’il chalen chaq xk’utankil laj Adan chirix lix wanjik li winq chiru li Dios ut chiruheb’ li anjel sa’ jun li kutan chalel, toj ka’ch’inaq raj qanawom chirix.
Rik’in yal rilb’al ru li neke’xk’ul jalan, malaj li k’utb’esinb’il chiruheb’ a’an, maajo’q’e taak’ehe’q qe jun tz’aqal nawom chirix li wanko wi’ ut li qayaalil wanjik chiru li Dios.
Li nawom chirixeb’ li na’leb’ a’in ka’ajwi’ k’eeb’il re li ani naxnumsiheb’ rik’ineb’ li k’ojob’anb’il k’anjel xxaqab’ li Dios choq’ re li ajom a’in.”10Li xk’eeb’al chi uxmank li xnimal ru musiq’ejil ajom a’in choq’ reheb’ li komon ut li junkab’al, a’an jun reheb’ li aajel ruhil ajom naq eb’ li ch’utam ut kok’ k’anjel re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan yookeb’ chi ok chi b’aanumank sa’ li ochoch ut chi tenq’anb’il xb’aan li Iglees sa’ tz’aqal li q’ehil a’in re lix k’ojlajik lix tz’aqalil ru li kutan.Li k’a’ru taachalq rik’in li tzolok sa’ li ochoch ut chi tenq’anb’il xb’aan li IgleesTinye chi k’osb’il ru junjunq li k’a’ru taachalq naq li xtzolb’al li evangelio mas wi’chik na’ok chi b’aanumank sa’ li ochoch ut chi tenq’anb’il xb’aan li Iglees.Li qochoch a’an li xb’eenil na’ajej re xkawresinkil jun misioneer; eb’ li xkab’il na’ajej re xkawresinkil jun misioneer neke’tawman sa’ Provo, Manila, Ciudad de Mexico, it sa’ jalaneb’ chik li tenamit.
Li qatzoleb’aal jwal wi’chik chaab’il re li Dominkil Tzoleb’aal, a’anaq raj li tzolok naqab’aanu sa’ junesal ut jo’ junkab’al sa’ li qochoch; wankeb’ chik li chaab’il tzoleb’aal re li Dominkil Tzoleb’aal sa’eb’ li qach’utleb’aal kab’l, a’ut kub’enaq xwankileb’ a’an.Anajwan, wankeb’ li ch’utleb’aal re li k’anjel re li resilal li junkab’al sa’ li qochoch.
Xkomon chik li tenq’ re xb’aanunkil li k’anjel re li resilal li junkab’al natawman ajwi’ sa’eb’ li qach’utleb’aal kab’l.Eb’ li aajel ruhil tzoleb’aal chirix li kawresink-ib’ re xik sa’ li santil ochoch neke’b’aanuman sa’ li qochoch; naru ajwi’ te’baanumanq chi jo’q’ehaq li tzoleb’aal chirix li kawresink-ib’ re xik sa’ li santil ochoch sa’eb’ li qach’utleb’aal kab’l, a’ut kub’enaq xwankileb’ a’an.Sa’ roso’jikeb’ li kutan a’in, q’axal aajel ru xk’uub’ankil li qochoch jo’ jun santil na’ajej b’ar wi’ tooruuq chi “xaqliik saʼebʼ li naʼajej sant.”11 Ut us ta q’axal aajel ru li tzolok sa’ li ochoch ut chi tenq’anb’il xb’aan li Iglees choq’ re li qamusiq’ejil metz’ew ut xkolb’al qix sa’ li kutan a’in, jwal wi’chik x’aajelil ru sa’eb’ li kutan chalel.Li tzolok ut li kawresink-ib’ re xik sa’ li santil ochoch li b’aanunb’il sa’ li ochoch ut li tenq’anb’il xb’aan li IgleesK’oxlahomaq chan ru naq li na’leb’ “sa’ li ochoch ut chi tenq’anb’il xb’aan li Iglees” wan rilom rik’in lix kawresinkil rib’ ut lix k’ulub’ejil li junjunq qe re xk’ulb’aleb’ li loq’laj k’ojob’anb’il k’anjel ut sumwank sa’ li rochoch li Qaawa’.Relik chi yaal, q’axal wi’chik chaab’il naq sa’ li qochoch taa’uxq li kawresink-ib’ re xik sa’ li santil ochoch.
A’b’anan, wankeb’ naab’al li komon li neke’wiib’an xch’ool chirix k’a’ru naru xyeeb’al ut k’a’ru ink’a’ naru xyeeb’al chirix li nak’ulman sa’ li santil ochoch naq moko wanko ta sa’ li santil ochoch.Li Awa’b’ej Ezra Taft Benson kixk’ut k’a’ut naq wan li wiib’ank ch’oolej a’in:“Li santil ochoch a’an jun na’ajej sant, ut santeb’ li k’ojob’anb’il k’anjel re li santil ochoch.
Xb’aan naq sant a’an, wan naq maak’a’ naqaj xyeeb’al chirix li santil ochoch reheb’ li qakok’al ut li qimam.“Xb’aan a’in, wankeb’ naab’al li ink’a’ neke’xk’ul li rajomeb’ xch’ool chi xik sa’ li santil ochoch, malaj naq neke’xik aran, neke’xik chi maak’a’ xnawomeb’ li tixkawresiheb’ raj choq’ reheb’ li teneb’ank ut li sumwank te’ok wi’.“Nink’oxla naq li tawom ru malaj li nawom k’a’jo’ naq taatenq’anq chikawresinkileb’ li qasaaj choq’ re li santil ochoch … ut tixnima sa’ xch’ooleb’ jun ajom chixsik’b’aleb’ li rosob’tesinkil re li tijonelil jo’ chanchan naq laj Abraham kixsik’ li re.”12Wankeb’ wiib’ li na’leb’ li naru toohe’xtenq’a chixk’ulb’al li tawom ru li ki’aatinak wi’ li Awa’b’ej Benson.Li xb’een na’leb’.
Rik’in naq naqara li Qaawa’, junelik tento too’aatinaq chirix lix santil ochoch rik’in oxloq’.
Maajun wa taqaye k’a’ruheb’ chi moko taqach’olob’eb’ li xninqal ru reetalileb’ li sumwank naqak’ul sa’eb’ li loq’laj k’anjel re li santil ochoch.
Jo’kan ajwi’, maajun wa too’aatinaq chirixeb’ li santil na’leb’ li noko’ok wi’ sa’ sumwank sa’ li santil ochoch naq ink’a’ te’qak’utb’esi.Li xb’een na’leb’.
Li santil ochoch a’an rochoch li Qaawa’.
Chixjunil sa’ li santil ochoch nokoxjayali rik’in li qaKolonel, Jesukristo.
Naru too’aatinaq chirix li rajomeb’ li k’ojob’anb’il k’anjel ut sumwank re li santil ochoch jo’ ajwi’ eb’ li tzol’leb’ ut na’leb’ wankeb’ rilom rik’ineb’.Li Awa’b’ej Howard W. Hunter kixye: “Chiqawotz rik’ineb’ li qakok’al eb’ li musiq’ejil eek’ahom naqak’ul sa’ li santil ochoch.
“Chiqawotz rik’ineb’ li qakok’al eb’ li musiq’ejil eek’ahom naqak’ul sa’ li santil ochoch13.Chiruheb’ li tasal tenamit chalen chaq li profeet aj Jose Smith toj li Awa’b’ej Russell M. Nelson, ke’k’ute’ chi us li tzol’leb’ chirix li rajomeb’ li k’ojob’anb’il k’anjel ut li sumwank re li santil ochoch xb’aaneb’ li jolominel re li Iglees.14 Wankeb’ k’iila k’anjeleb’aal jo’ tz’iib’anb’il hu, jo’ aatin chapb’il, jo’ video, ut xkomoneb’ chik re qatenq’ankil chi tzolok chirixeb’ li k’ojob’anb’il k’anjel re li k’anjel sa’ xtiklajik, li tiqib’aak, li sumlaak, ut xkomoneb’ chik li k’ojob’anb’il k’anjel re li tz’ape’k sa’ junajil.15 Wan ajwi’ li na’leb’ chirix xtaaqenkil li Kolonel rik’in xk’ulb’aleb’ ut roxloq’inkileb’ li sumwank re xpaab’ankil li chaq’rab’ re ab’ink chiru li Dios, li chaq’rab’ re li mayejak, li cha’qrab’ re li evangelio, li chaq’rab’ re saq ru ch’oolej, ut li chaq’rab’ re q’axtesink-ib’.16 Usaq raj naq chixjunileb’ li komon re li Iglees te’xnaweb’ ru li chaab’il k’anjeleb’aal neke’tawman sa’ santilochoch.lixigleeslijesukristo.org.Li Awa’b’ej Russell M. Nelson kixch’olob’ chi us li aajel ruhil ka’pak’alil wankeb’ wi’ lix loq’aleb’ li k’anjel re li santil ochoch ut li aajel ruhil na’leb’ chirix li santil ochoch li puktesinb’il xb’aan li Iglees ut li tz’aqal yaal, chaab’il xyeeb’al, ut naru taa’ile’q xb’aan yalaq ani.
A’an kixye: “Nink’oxla naq us naq eb’ li komon … te’rileb’ ru li na’leb’ sa’ li K’utul Raqal reheb’ li Loq’laj Hu chirix li santil ochoch, jo’ “Yuluk,” “Sumwank,” “Mayejak,” ut “Santil Ochoch, Rochoch li Qaawa’,” Naru ajwi’ rilb’al ru Exodo, eb’ li ch’ol 26–29, ut Levitico, ch’ol 8.
Li Najter Chaq’rab’, jo’ ajwi’ lix hu laj Moises ut lix hu laj Abraham sa’ li Q’ol Nim Xloq’al, neke’xk’ut naq kib’aanuman najter li k’anjel re li santil ochoch ut lix junelikil wanjikeb’ lix k’ojob’anb’il k’anjel.”17Chi jo’kan, k’oxlahomaq naq lee ralal malaj lee rab’in tixpatz’ raj, “Jun kristiaan sa’ lin eskweel xye we naq na’oksiman jun paay chi t’ikr jwal jalan sa’ li santil ochoch.
Ma yaal a’an?” Wan jun li video sa’ santilochoch.lixigleeslijesukristo.org li na’aatinak chirix li santil t’ikr re li santil ochoch.
Li chaab’il video a’in naxch’olob’ naq chalen chaq najter q’e kutan, eb’ li winq ut ixq neke’rab’i li loq’laj b’ich, neke’tijok chi jalan paay ru, ut neke’roksi t’ikr wan wi’ eetalil re paab’ank, li eek’asink-ib’, ut eb’ li santil k’anjel re xk’utb’al naq k’eek’o xch’ooleb’ chixtaaqenkil li Dios.
Chi jo’kan, rik’ineb’ li saqen ruhil na’leb’ ut li chaab’il k’anjeleb’aal jo’ li video a’in, li Iglees naxtenq’a li kawresink-ib’ li b’aanunb’il sa’ li ochoch re xk’ulb’aleb’ li xninqal ru osob’tesink re li santil ochoch.
Wan naab’al chik li naru teeroksi.18Naq naqayal qaq’e chi b’eek sa’ xtuulanil lix Musiq’ li Qaawa’,19 too’osob’tesiiq re xtawb’al ru ut xk’ulb’al sa’ li qochoch li aajel ruhil na’leb’ chirix k’a’ru us ut k’a’ru ink’a’ us xyeeb’al chirixeb’ li loq’laj k’ojob’anb’il k’anjel ut sumwank re li santil ochoch.Lin yeechi’ihom ut lix nawom inch’oolNink’oxla naq maare junjunq eere yoo lee k’a’uxl chirix ma naru naq lee tzolb’al chirix li evangelio taab’aanumanq sa’ li ochoch ut chi tenq’anb’il xb’aan li Iglees.
Maare sa’ laa junkab’al aajunes laa’at komonat sa’ li Iglees, malaj ink’a’ tenq’anb’ilat xb’aan laa sum aatin, malaj aajunes wankat jo’ na’b’ej malaj yuwa’b’ej, malaj laa’at jun aj santil paab’anel maji’ sumsuukat malaj ink’a’ chik sumsuukat, ut wankeb’ laa patz’om chirix chan ru naq eb’ li na’leb’ a’in wankeb’ rilom aawik’in.
Maare laa’ex b’eelomex ut ixaqilb’ex li nekeril eerib’ ut nekepatz’, “Ma naru taqab’aanu a’in?”Hehe’, naru taab’aanu a’in!
Ninyeechi’i eere naq teek’e reetaleb’ li osob’tesink aj k’ehol wankilal li te’ok chi k’anjelak sa’ lee yu’am.
Te’teemanq li okeb’aal.
Taalemtz’unq li saqen.
Taanimanq laa seeb’al chi kuyuk chi anchal aach’ool ut rik’in kuyum.Ninch’olob’ xyaalal chi sa inch’ool naq too’osob’tesiiq naq naqayal qaq’e chixb’aanunkil li teneb’anb’il sa’ qab’een re xtzolb’al ut xraab’al lix evangelio li Jesukristo li k’ojob’anb’il wi’chik.
Laa’o naru chi yaal “tookawresiiq re xkʼulbʼal chixjunil li kʼaʼru naʼajman.”20 Jo’kan ninyeechi’i ut ninch’olob’ xyaalal sa’ lix loq’laj k’ab’a’ li Qaawa’ Jesukristo, amen.
Chiru numenaq jun cient chihab’, li ch’uut neke’xyal ru sa’ b’aqlaq ch’iich re Gran Bretaña ke’se’eek sa’ chixjunil li ruchich’och’.
Eb’ laj yalol u sa’ b’aqlaq ch’iich aj Britanico ka’ajwi’ ke’ru xketb’al wiib’ oxib’ li medalla chiru numenaq jun cient chihab’ sa’eb’ li Juegos Olimpicos, ut sa’ li Tour de Francia, li nab’ay oxib’ xamaan, maajun aj Britanico ki’el chi uub’ej chiru numenaq 110 chihab’.
Jwal ra rilb’aleb’ laj yalol u aj Britanico, toj reetal naq wankeb’ laj yiib’anel re li b’aqlaq ch’iich’ ink’a’ chik ke’raj xk’ayinkileb’ xb’aqlaq ch’iich’, xb’aan naq ink’a’ ke’raj xtz’eqb’al xchaab’ilaleb’ jo’ aj k’ay.
Us ta naab’al li tumin ke’roksi re xkawresinkileb’ rib’ chi tz’aqal chaab’il rik’in li k’anjeleb’aal toj ak’, maak’a’ kik’anjelak reheb’.Toj reetal naq sa’ 2003, kiwan jun li ch’ina jalaak, li maare ink’a’ mas nak’utun, li kixjal chi junajwa lix wanjikeb’ laj yalol u sa’ b’aqlaq ch’iich’.
Li ak’ na’leb’ a’an naxk’ut ajwi’ jun choxahil na’leb’—ut naxk’am chaq jun yeechi’ihom—chirix li qajom chi chaab’ilo’k.
K’a’ru kik’ulman rik’ineb’ laj yalol u sa’ b’aqlaq ch’iich’ aj Britanico li naru xjuntaq’eetankil rik’in li qajom chi chaab’ilo’k jo’ ralal ut xrab’in li Dios?Sa’ 2003 kiwulak laj Sir Dave Brailsford chi trab’aajik rik’ineb’.
Chi jalan rik’ineb’ laj kawresinel ke’wan junxil, li ke’xyal xjalb’al chixjunil li k’a’ru ink’a’ us sa’ junpaat, laj Sir Brailsford ki’ok chixk’anjelankil jun na’leb’ li kixk’ab’a’in “li chaab’ilo’k chi ka’ch’inq.” Li naraj naxye naq te’k’anjelaq chi ka’ch’inq.
A’an naraj ajwi’ naxye naq te’xk’e reetal chi kok’ aj xsa’ chan ru yookeb’ chi elk ut te’xjayali xkawresinkil li k’a’ru toj maji’ chaab’il.Chanchan chik b’ayaq li naxk’ab’a’in li profeet aj Samuel aj Lamanita jo’ li “b’eek chi tiik k’a’uxlej.”1 Li na’leb’ a’in naxkutanob’resi li qilob’aal, re naq ink’a’ yal k’eeb’il sa’ li ch’a’ajkilal malaj li maak li ak nanawman naq wan.
Laj Brailsford kixye, “Li na’leb’ a’in naxq naq wi naqajachi ru chixjunil lix cha’al li xik sa’ b’aqlaq ch’iich’, ut chirix a’an neke’chaab’ilob’resiman chi junjunqal, naq taajunaji wi’chik ru chixjunileb’ neke’chaab’ilo’.”2Lix na’leb’ naxk’ul rib’ rik’in lix na’leb’ li Qaawa’, li kixk’ut chiqu naq aajel ru li junjunqil—us ta taqakanab’ junpaataq li 99 chik.
A’an yoo chaq chixk’utb’al chiqu li taqlahom sa’ lix evangelio re xsik’b’aleb’ chaq li kristiaan wankeb’ rajom ru.
A’b’an, k’a’ raj ru taak’ulmanq wi ta naqoksi li na’leb’ a’an sa’ li xkab’il na’leb’ re li evangelio, li jalb’a-k’a’uxlej?
Sa’ xna’aj naq toxaasachq qach’ool xb’aan xyalb’al qaq’e chixjalb’al qak’a’uxl chirixeb’ chixjunil li qamaak, k’a’ raj ru taak’ulmanq wi ta naqajayali qib’ sa’ jun ajwi’, a’b’an chi saqen ru qana’leb’?
Sa’ xna’aj xyalb’al chaab’ilo’k sa’ chixjunil li k’a’aq re ru, k’a’ raj ru taak’ulmanq wi ta naqab’aanu a’an chi junjunq?K’a’ raj ru taak’ulmanq wi ta rik’in li na’leb’ a’in tink’e reetal naq xinkanab’ rilb’al lix Hu laj Mormon wulaj wulaj?
Sa’ xna’aj rilb’al li 642 chi perel chiru jun q’ojyin, maare teeteneb’ raj eerib’ chirilb’al jun raqal ajwi’ re a’an—naraj naxye waqib’ perel chiru jun kutan—malaj a’ yaal chan ru lee hoonal?
Sa’ xraqik, ma taruuq raj li chaab’ilo’k chi ka’ch’inq a’b’an chi kok’ aj xsa’, chiqatenq’ankil chixtawb’al li b’e re numtaak sa’ xb’een li qamajelal?
Ma naru nokohe’xtenq’a chi yaal li kok’ na’leb’ a’in chixtiikob’resinkil li k’a’ru toj maji’ tiik sa’ qayu’am?Li chaab’il aj tz’iib’anel aj James Clear naxye naq li na’leb’ a’in tuqtu tz’aqal ru choq’ re naq toochaab’ilo’q.
Naxye naq “li xb’aanunkileb’ chi tustu ru “naxk’utb’esi naq naqaj chaab’ilo’k.” Wi naru nekexchaab’ilo’ b’ayaq, us ta yal b’ab’ay rajlal kutan, chiru jun chihab’ … numenaq 37 sut chik naq chaab’ilaqex.”3Laj Brailsford kixjal xk’anjeleb’aaleb’, lix t’ikreb’, ut lix tusulal xkawresinkileb’ rib’.
A’b’an moko ka’ajwi’ ta a’an.
Ke’ok chixsik’b’al chaab’ilo’k sa’ jun siir chik kok’ na’leb’, jo’ li tzekank chi chaab’il, ut lix saab’esinkileb’ chixjunil li k’a’aq re ru.
Rik’in xnumik li hoonal, eb’ li kok’ na’leb’ a’an ke’ok chi tamk toj reetal naq ki’ok chaq chi k’utunk li chaab’ilo’k, li x’uxman sa’ junpaat jo’ maa’ani na’oyb’enin re.
Chi yaal naq ke’nach’o’ rik’in li choxahil na’leb’ li naxye “chi junjunqil li raqal, chi junjunqil li na’leb’, b’ab’ay arin ut b’ab’ay aran.”4Ma tixk’am raj chaq li “nimla jalaak a’in sa’ lee ch’ool”5 li kok’ na’leb’ a’an?
Wi nekeb’aanu chi ch’olch’o ru, ninch’olob’ tz’aqal naq taak’ulmanq.
A’b’an xb’aanunkil a’an naraj ru jun chik na’leb’ ut a’an naq taab’aanumanq wulaj wulaj rik’in yalok q’e re naq tixb’aanu xk’anjel chi chaab’il.
Us ta maare ink’a’ taatz’aqloq qe qu arin, tento kawaq qach’ool chixyalb’al qaq’e rik’in kuyuk.
B’aanuhomaq chi jo’kan ut lix sahil lee q’ajkamunkil re li chaab’ilo’k tixk’e xsahil eech’ool ut li tuqtuukilal nekesik’.
Jo’ kixye li Awa’b’ej Russell M. Nelson: “Maak’a’ wan li q’axal na’ach’ab’ank, nachaab’ilob’resink, ut li q’axal aajel ru choq’ re li qab’eenik chi uub’ej, chiru xk’anjelankil rajlal, wulaj wulaj, li jalb’a-k’a’uxlej.
Li jalb’a-k’a’uxlej maawa’ jun na’leb’ li nak’ulman, a’an jun k’anjel nab’aanuman.
A’an xlaawil li sahil ch’oolejil ut li k’ojk’ookil ch’oolej.
Chi junajinb’il rik’in li paab’aal, li jalb’a-k’a’uxlej naxte chiqu lix wankil lix tojb’al rix li maak xb’aan li Jesukristo.”6Chirix li na’ajman ru rub’elaj li paab’aal, li loq’laj hu na’aatinak chi saqen ru.
Chixjunil li na’ajman ru sa’ xtiklajik a’an “jun miin raqal li paab’aal.”7 Ut wi naqak’aytesi qib’ rik’in li na’leb’ “jo’ jun t’orol chi mostaas,”8 naru ajwi’ te’qoyb’eni xchaq’aleb’ ru chaab’ilo’k sa’ qayu’am.
A’ut jultikaq eere naq jo’ naq ink’a’ taqoyb’eni naq wi wanko jo’ laj Atila aj Huno, sa’ junpaat toowulaq jo’ li Madre Teresa, tento naq rajlal yooqo ajwi’ chixchaab’ilob’resinkil li naqab’aanu.
Us ta nim li k’a’ru tento teejal sa’ lee yu’am, tikib’omaq chi ka’ch’inq.
Mas wi’chik naq lub’luukex chixyalb’al jalaak.Li b’e a’in moko junelik ta tiik ru.
Eb’ li ak wan xchaab’ilaleb’ neke’xk’ul ajwi’ li sachk.
Chirix naq naweek’a’ ajwi’ li titz’ik a’in sa’ lin yu’am, ninnaw naq maare naqeek’a naq jun raqal ajwi’ nokochaab’ilo’ a’b’an nokoq’aj chiqix wiib’ raqal.
A’b’anan, wi naqayal qaq’e chixsik’b’al li jun ajwi’ chi raqal, chi k’eek’o qach’ool “li xk’uluk re li qayajel”9 tooxtenq’a ajwi’.Wi wanko sa’ li ninqi maak, li Qaawa’ saqen na’aatinak ut ink’a’ natik’ti’ik; tento taqakanab’ xb’aanunkil, taqasik’ qatenq’ankil rik’in li obiisp, ut taqisi qib’ chiruheb’.
A’b’an jo’ kixye li Elder David A. Bednar: “Li musiq’ejil chaab’ilo’k li kok’, li junelik na’uxman, ut li nakana a’an li b’e naraj li Qaawa’ naq taqak’am.
Lix kawresinkil qib’ re wank chi maak’a’ qamaak chiru li Dios a’an jun reheb’ li rajom li qayu’am sa’ ruchich’och’ ut a’an qasik’om chiru chixjunil li qayu’am; ink’a’ nak’ulman rik’in xyalb’al xb’aanunkil li k’a’ru re li musiq’ej yal jo’q’ehaq.”10Jo’kan ut, ma yaal naq nak’anjelak li na’leb’ a’in rik’in li jalb’a-k’a’uxlej ut li tz’aqal jalaak?
Ut ma taak’utunq a’an naq toob’eeq chirix b’aqlaq ch’iich?
K’ehomaq reetal li kik’ulman sa’ li ch’uut aj Britanico chiruheb’ li jun may chihab’ xe’nume’ chalen naq ke’ok chixkawresinkileb’ rib’ chi ka’ch’inq.
Laj yalol u sa’ b’aqlaq ch’iich’ aj Britanico ak xe’xket chik li Tour de Francia, waqib’ sut.
Sa’ kaahib’ li Juegos Olimpicos ak xe’nume’, Gran Bretaña a’an li jwal na’el chi uub’ej sa’ li yalok-u sa’ b’aqlaq ch’iich’.
Sa’ li Juegos Olimpicos re Tokio, xe’xket mas naab’al wi’chik li medalla re oor sa’ li yalok-u sa’ b’aqlaq ch’iich’ chiru chixjunileb’ chik li tenamit.Jalam-uuch reheb’ laj yalol u sa’ b’aqlaq ch’iich’ aj Britanico, laj Friedemann Vogel, laj John Giles, ut laj Greg Baker/Getty ImagesA’b’anan, mas aajel wi’chik ru chiru li plata malaj li oor sa’ li ruchich’och’, li xchaq’al ru yeechi’ihom choq’ qe sa’ li qab’eenik, a’an naq “taak’ehe’q chi nawe’k li Kristo sa’ qak’ab’a’ laa’o.”11 Ut naq naqateneb’ qib’ chixk’eeb’aleb’ chi uxmank li kok’ chaab’ilo’k, nayeechi’iman qe jun “xnimal loq’al.”12 Rik’in xnawb’al naq naru naqak’ul li saqen li maare ink’a’ nak’utun anajwan sa’ qayu’am, nekexinb’oq chixtz’ilb’al rix lee yu’am re teenaw k’a’ru li naramok eere sa’ lix b’ehil li sumwank.
Chirix a’an tehomaq chi us rilob’aal lee k’a’uxl.
Sik’omaq li kok’ chaab’il na’leb’, li naru nekeb’aanu, li naru naxk’am chaq li sahil ch’oolejil re li chaab’ilo’k b’ayaq chik.Jultikaq eere naq laj David kiroksi jun ajwi’ li ch’ina pek re xt’anb’al jun nimla winq li chanchan naq maajun wa taat’ane’q.
A’b’an kaahib’ chik lix pek kawresinb’ileb’.
Lix wanjik sa’ li maak ut li b’ar yoo chi xik laj Alma, li alalb’ej, kijala ajwi’ xb’aan jun ch’ina k’a’uxl aajel ru—kinaq sa’ xch’ool li k’a’ru kik’ute’ chiru xb’aan lix yuwa’ chirix li rusilal aj kolonel li Jesukristo.
Ut jo’kan nak’ulman rik’in li qaKolonel li, us ta maak’a’ lix maak, “moko kixk’ul ta xkomon li tz’aqalil sa’ xtiklajik; kinume’ b’an chalen chaq sa’ li jun usilal toj sa’ li jun chik, toj reetal naq kixk’ul jun xtz’aqalil ru.”13Li Kolonel, li nanawok re jo’q’e nat’ane’ junaq ch’ina tz’unun chiru ch’och’, naxk’e ajwi’ reetal li kok’ na’leb’ nak’ulman sa’ li qayu’am ut kawresinb’il chetenq’ankil, a’ yaal k’a’ru li nekeraj xchaab’ilob’resinkil chi b’ayatq chirix li jolomil ch’utub’aj-ib’ a’in.
Xb’aan naq li junjunq xyalb’al qaq’e chixjalb’al qak’a’uxl—us ta ch’ina b’ab’ay—naru naxb’aanu jun nimla k’anjel sa’ qayu’am.Li Elder Neal A. Maxwell kixye, “Li xk’eeb’al chi uxmank jun tiikil ajom, li junjunq chi k’anjel, li junjunq loq’onink, maak’a’ naqxye wi ta yal b’ab’ay, tixnimob’resi li qachaab’ilal sa’ musiq’ej.”14 Chi yaal naq rik’in li k’a’ru ka’ch’in ut moko nimob’resinb’il ta, chi junjunq, nak’ehe’ chi uxmank li xninqal ru na’leb’.15 Li elk chi uub’ej tz’aqal yaal, “chirix chixjunil li nokoru chixb’aanunkil laa’o,”16 rik’in lix wankil, lix b’aanuhom ut li ruxtaan li Qaawa’ ut qaKolonel, li Jesukristo.
Ninch’olob’ xyaalal a’an sa’ xk’ab’a’ li Jesukristo, amen.
Ex was wiitz’in, b’antiox eere chixjunil li nekeb’aanu re ok jo’ tz’aqal xtzolom li Jesukristo ut xk’ulb’aleb’ li li osob’tesink re li santil ochoch, ut xtenq’ankileb’ lee ras eeriitz’in chixb’aanunkil ajwi’.
B’antiox eere lee chaab’ilal.
K’a’jo’ eechaab’ilal; k’a’jo’ xchaq’alil eeru.Lin tz’aam a’an naq taqak’e reetal lix toch’om li Santil Musiq’ej naq naqataw ru chi tz’aqal naq laa’o ralal xk’ajol li Dios.
“Li Junkab’al: Jun Jek’inb’il Aatin choq’ re li Ruchich’och’ ” naxye: “Chixjunileb’ li yo’lajenaqeb’, li teelom ut li ixq, yo’ob’tesinb’ileb’ jo’ chanru xjalam-uuch li Dios.
Li junjunq raab’ileb’ musiq’ejil alalb’ej malaj rab’inb’ej chiru choxahil na’b’ej yuwa’b’ej, ut xb’aan a’an, li junjunq wan xchoxahilal li ak xk’am chaq, ut li toj taareechani.”1 Laa’o “li musiq’ej sik’b’ileb’ ru li ke’k’uulaman chaq chi elk sa’ xtz’aqalil ru li kutan re te’tz’aqonq sa’ xk’eeb’al xk’ojob’ankil li xnimal ru k’anjel re roso’jik li kutan.”2 Li Awa’b’ej Russell M. Nelson kixye: “Kik’utman cheru sa’ li ruchich’och’ reheb’ li musiq’ej chan ru teekawresi eerib’ choq’ re k’a’aq re ru ut choq’ re chixjunil li k’a’aq re ru teenumsi sa’ roso’jikeb’ li kutan a’in (chi’ilmanq Tzol’leb’ ut Sumwank 138:56).
Eb’ li tzoleb’ a’an neke’kana sa’ laa ch’ool.”3Laa’ex sik’b’il eeru jo’ ralal ut xrab’in li Dios.
Wan lee wankilal re xq’axb’al ru li xik’ na’ilok qe.
A’b’anan, li xik’ na’ilok qe naxnaw anihex laa’ex.
A’an wan sa’ xch’ool lee choxahil eechanihom ut naxyal xq’e chixramb’al lee ruchich’och’il wankilal ut choxahilal rik’in roksinkil oxib’ chi na’leb:Li b’alaq’Li jalb’ehink-uLi luktaak ch’oolejLi b’alaq’Li xik’ na’ilok qe kiroksi li b’alaq’ink sa’ lix kutankil chaq laj Moises.
Li Qaawa’ kixye re laj Moises:“Ut, k’e reetal, laa’at li walal.
…“Ut wan jun ink’anjel choq’ aawe, … ut laa’at wankat choq’ xjalam-uuch li Junaj Yo’lajenaq chiwu.”4B’ab’ay chik chirix li loq’laj k’utb’esinb’il matk’ a’an, laj Satanas kixyal xb’alaq’inkil laj Moises.
A’ineb’ li aatin kiroksi: “At Moises, ralalat li winq, loq’onihin.”5 Li b’alaq’ moko ka’aj ta wi’ wan sa’ lix b’oqom chixloq’oninkil laj Satanas, wan ajb’an wi’ li b’alaq’ sa’ li kixye re laj Moises naq a’an ralal li winq.
Chijultiko’q eere naq li Qaawa’ toje’ kixye re laj Moises naq a’an ralal li Dios, yo’ob’tesinb’il sa’ xjalam-uuch li Junaj Yo’lajenaq.Li xik’ na’ilok qe kiraj xb’aanunkil a’ yaal k’a’ru re xb’alaq’inkil laj Moises, a’b’an a’an kixaqli chi kaw, ut kixye, “Elen wik’in, Satanas, xb’aan naq ka’ajwi’ li jun chi Dios a’in tinloq’oni, a’an li Dios re loq’alil.”6 Laj Moises kixjultika ani a’an—jun ralal li Dios.Li raatin li Qaawa’ choq’ re laj Moises nak’anjelank choq’ eere ut choq’ we.
Yo’ob’tesinb’ilo sa’ xjalam-uuch li Dios ut wan jun xk’anjel a’an choq’ qe.
Li xik’ na’ilok qe naxk’e xch’ool chiqab’alaq’inkil naq naxsachb’esi sa’ qach’ool aniho tz’aqal laa’o.
Wi ink’a’ naqataw ru aniho, jwal ch’a’ajaq xtawb’al ru ani naru nokowulak wi’ chi wank.Li jalb’ehink-uLi xik’ na’ilok qe naraj ajwi’ xjalb’ehinkil qu chirix li Kristo ut chiru xb’ehileb’ li sumwank.
Li Elder Ronald A. Rasband kixwotz a’in: “Laj tza naxyal xq’e chirajtesinkil qu chiru li musiq’ejil na’leb’.
Li Qaawa’ naxyal xq’e chixkutanob’resinkil li qak’a’uxl ut chiwaklesinkil li qach’ool sa’ lix k’anjel.”7Sa’ li qakutan wankeb’ naab’al li k’a’ru neke’xjalb’ehi qu, sa’ xyanqeb’ a’an wankeb’ li Twitter, li Facebook, li b’atz’unk sa’ ulul ch’iich’, ut naab’al chik.
Nasach qach’ool chirilb’al li k’a’ru nawb’il anajwan, a’b’an wi ink’a’ naqab’aanu weent, naru naq tixjalb’ehi li qu chixtz’aqob’resinkil ru li qachoxahil wankilal.
Li roksinkil chi us naru tixk’am chaq qe lix wankilal li choxa ut tooxkanab’ chi wank jo’ aj yehol nawom chirixeb’ li sachb’a-ch’oolej naq yooqo chixjunajinkil laj Israel jek’inb’ileb’ chiru xka’pak’al li tz’apleb’ t’ikr.Weent taqab’aanu ut taqak’e reetal chan ru naqoksiheb’ li kok’ ch’iich’.8 Sik’omaq rajlal chan ru naq eb’ li kok’ ch’iich’ naru nokohe’xtenq’a chixjilosinkil qib’ rik’in li Kolonel ut tooxkanab’ chixb’aanunkil lix k’anjel naq yooko chixkawresinkil qib’ choq’ re li xkab’ xk’ulunik.Li luktaak ch’oolejSa’ roso’jik, li xik’ na’ilok qe naraj naq taaluktaaq qach’ool.
Naru naq taaluktaaq qach’ool naq taqajuntaq’eeta qib’ rik’ineb’ li qas qiitz’in malaj naq naqeek’a naq ink’a’ yooko chi wank jo’ oyb’eninb’il qik’in, jo’ tz’aqal ajwi’ naqoyb’eni laa’o.Naq xintikib’ li tzolok jo’ aj b’anonel, kilukta inch’ool.
Ka’ajwi ke’k’ule’ kaahib’ aj tzolonel sa’ li chihab’ a’an ut eb’ lix komoneb’ chik aj tzolonel tz’aqal chaab’ileb’.
Ninqeb’ wi’chik lix punto chiruheb’ li we ut mas wankeb’ wi’chik xnawom chirixeb’ li ninqi k’anjel ut kaweb’ xch’ool chirix lix seeb’aleb’.
Chirix xnumik wiib’ xamaan, li eek’ahom re luktaak ch’oolej ut re wiib’ank ch’oolej toj kixtikib’ k’ulunk wik’in toj reetal naq aalob’resinb’ilin.Kink’e inch’ool naq wi tinchoy li tzolok a’an re kaahib’ chihab’, tinchoy ajwi’ rilb’al ru lix Hu laj Mormon rajlal waqib’ po.
Rajlal kutan naq nawil ru, nintaw ru li yeeb’il xb’aan li Kolonel naq li Santil Musiq’ej tixk’ut chiwu ut tixjultika we chixjunil li k’a’aq re ru.9 Kixxaqab’ lin nawom naq laa’in ralal li Dios, kixjultika we naq ink’a’ tinjuntaq’eeta wib’ rik’ineb’ li was wiitz’in, ut kixkawresi inch’ool chirix lin choxahil k’anjel re tin’elq chi uub’ej.10Ex inraarookil amiiw, nintz’aama cheru naq ink’a’ teekanab’ naq anihaq taarelq’a lix sahil eech’ool.
Meejuntaq’eeta eerib’ rik’ineb’ lee ras eeriitz’in.
Chejultika li raatin aj rahonel li Kolonel: “Li tuqtuukil usilal ninkanab’ eerik’in, lin tuqtuukil usilal nink’e eere: ink’a’ nink’e eere kama’ naxk’e li ruchich’och’.
Misachk eech’ool chi k’oxlak, chi moko chexxiwaq.”11Chan ru taqab’aanu?
Chan ru naq naqataw li tuqtuukilal a’an, naqajultika aniho, ut naqaq’ax ru li oxib’ chi na’leb’ naroksi laj xik’ ilonel li ak xinye resil?Xb’een, chejultika naq li xb’eenil ut xnimal ru taqlahom a’an xraab’al li Dios chi anchal qach’ool, li qaam, li qak’a’uxl, ut li qametz’ew.12 Chixjunil li taqab’aanu eek’asinb’ilaq xb’aan li rahok li naqeek’a choq’ re a’an ut li Ralal.
Naq yooqo chixnimob’resinkil li rahok choq’ reheb’ a’an rik’in xpaab’ankileb’ lix taqlahom, li qachaab’ilal chixraab’al qib’ ut xraab’aleb’ li qas qiitz’in taanimanq.
Taqatikib’ k’anjelak chiruheb’ li qajunkab’al, li qamiiw ut eb’ li qech kab’al xb’aan naq taqileb’ jo’ chanru neke’ile’ xb’aan li Kolonel: jo’ ralal ut xrab’in li Dios.13Xkab’, tijonqex chiru li Yuwa’b’ej sa’ xk’ab’a’ li Jesukristo rajlal kutan, rajlal kutan, rajlal kutan.14 Rik’in li tijok naru naqeek’a lix rahom li Dios ut naqak’ut li rahok naqeek’a choq’ re a’an.
Rik’in li tij naqaye li qab’antioxihom ut naqatz’aama qakawilal ut xkawil qach’ool re xkanab’ankil qib’ rik’in li rajom li Dios naq tooxb’eresi ut tooxjolomi sa’ chixjunil li k’a’aq re ru.Ninwaklesi lee ch’ool “chi tijok chiru li Yuwa’b’ej chi anchal xmetz’ew eech’ool, re texnujaq rik’in li rahok a’in, … re naq taaruuq tex’ok choq’ ralal ut xrab’in li Dios; re naq jo’q’e tixk’ut rib’, toowanq chanchan a’an.”15Rox, ilomaq ut tzolomaq lix Hu laj Mormon rajlal kutan, rajlal kutan, rajlal kutan.16 Lin tzolok ninb’aanu sa’ lix Hu laj Mormon na’usa naq nawil ru rik’in jun patz’om sa’ lin k’a’uxl.
Naq naqil ru rik’in jun patz’om, naru naqak’ul li k’utb’esinb’il na’leb’ ut xk’eeb’al reetal naq li Profeet aj Jose Smith kixye li yaal naq kixch’olob’ naq “Lix Hu laj Mormon a’an li hu q’axal ch’olch’o ru wan sa’ li ruchich’och’, … ut jun li winq malaj ixq q’axal wi’chik taaruuq chixjilosinkil rib’ rik’in li Dios rik’in xpaab’ankil li na’leb’ wan chi sa’, chiru k’a’ruhaq chik chi hu.”17 Sa’ lix Hu laj Mormon wan li raatin li Kristo ut naru nokoxxtenq’a chixjultikankil aniho laa’o.Sa’ roso’jik, tz’aqonqex sa’ li loq’laj wa’ak rik’in tijok rajlal xamaan, rajlal xamaan, rajlal xamaan.
Rik’ineb’ li sumwank ut li k’ojob’anb’il k’anjel re li tijonelil, jo’ li loq’laj wa’ak, nak’utman li wankilal re choxahilal sa’ li qayu’am.18 Li Elder David A. Bednar kixye: “Li k’ojob’anb’il k’anjel re li loq’laj wa’ak, a’an jun qab’oqb’al k’iilasutinb’il naq taqajal qak’a’uxl chi anchal qach’ool ut too’ak’ob’resiiq sa’ musiq’ej.
Li xketb’al li loq’laj wa’ak, yal xjunes, ink’a’ narisi li maak.
A’b’anan naq naqakawresi qib’ chi tz’aqonk sa’ li loq’laj k’ojob’anb’il k’anjel a’in chi yotb’il qach’ool ut chi tuulan qamusiq’, aran wan li yeechi’ihom naq junelik taawanq lix Musiq’ li Qaawa’ qik’in.”19Naq nokotz’aqonk rik’in tuulanil ch’oolej sa’ li loq’laj wa’ak, naqajultika lix rahilal sa’ li loq’laj awimq Getsemani, jo’kan ajwi’ lix mayej sa’ li krus.
Naqaye qab’antioxihom chiru li Yuwa’b’ej xb’aan naq kixtaqla chaq li Ralal Junaj Yo’lajenaq, laj Tojol qix ,ut naqak’ut naq naqaj xpaab’ankileb’ lix taqlahom ut junelik xjultikankil a’an.20 Li loq’laj wa’ak naxk’am chaq li musiq’ejil kutanob’resink—sa’ junjunqal, wan xwankil, ut na’ajman ru.Ex wamiiw, ninyeechi’i naq wi yooqo chixyalb’al qaq’e chixraab’al li Dios chi anchal qach’ool, chi tijok sa’ xk’ab’a’ li Jesukristo, chixtzolb’al lix Hu laj Mormon, ut chi tz’aqonk rik’in tijok sa’ li loq’laj wa’ak, taawanq qawankilal chixq’axb’al ru lix b’alaq’il k’anjel li xik’ na’ilok qe, chixka’ch’inob’resinkil li jalb’ehink-u ut chixk’uyb’al li luktaak ch’oolej li naxka’ch’inob’resi li qawankilal chireek’ankil lix rahom li qaChoxahil Yuwa’ ut li Ralal.
Toowulaq chixtawb’al ru chi tz’aqal re ru aniho laa’o jo’ ralal ut xrab’in li Dios.Ex was wiitz’in, ninwotz inrahom eerik’in ut ninch’olob’ xyaalal eere naq ninnaw naq li qaChoxahil Yuwa’ yo’yo ut naq li Jesus a’an li Kristo.
Ninraheb’ a’an.
Lix Iglees li Jesukristo rehebʼ laj Santil Paabʼanel saʼ Rosoʼjikebʼ li Kutan a’an lix Awa’b’ejihom li Dios sa’ xb’een li ruchich’och’ Ut teneb’anb’il sa’ qab’een li choxahil k’anjel re xch’utub’ankil Israel ut xkawresinkil li ruchich’och’ choq’ re li xkab’ xk’ulunik li Mesias.
Sa’ xk’ab’a’ li Jesukristo, amen.
Toje’ xwil jun eetalil re yeechi’ink arin sa’ Lago Salado.
Naxyeechi’i xyiib’ankil xsa’ li ochoch ut eb’ li k’a’aq re ru re ochoch.
Naxye, “Nokok’anjelak sa’eb’ li tz’aqal chaab’il ochoch arin sa’ Lago Salado.”Li esil a’an chaab’il— k’a’ru li tz’aqal chaab’il ochoch”?
Xintz’il rix li patz’om a’an, rik’in xk’oxlankileb’ li qakok’al xe’qatzol wochb’een xKathy ut eb’ li kok’al neke’xtzoleb’ a’an anajwan.
Jo’eb’ xkomoneb’ chik li na’b’ej yuwa’b’ej, naxik chaq qak’a’uxl chirix li qajunkab’al ut nokotijok chaq chirix.
Toj naqab’aanu ajwi’.
Naqaj li k’a’ru tz’aqal chaab’il choq’ reheb’ a’an.
Chan ru naru neke’wan a’an ut eb’ lix kok’al sa’eb’ li tz’aqal chaab’il ochoch?
Nink’oxlak chirixeb’ rochocheb’ li komon re li Iglees li xooru chaq chirula’aninkil laa’in ut xKathy.
Aran Corea ut Kenia, Filipinas ut Perú, Laos ut Letonia.
Tinwotz eerik’in kaahib’ li na’leb’ chirixeb’ li ochoch a’an.Xb’een, jo’ chanru naxye li Qaawa’, xk’ojob’ankileb’ li tz’aqal chaab’il ochoch wan rilom rik’in lix chaab’ilaleb’ li kristiaan wankeb’ chi sa’.
Eb’ li ochoch a’an moko tz’aqal chaab’ileb’ ta xb’aan li k’a’aq re ru wan chi sa’, li tumin, malaj chan ru neke’wan li kristiaan aj eechal reheb’.
Li tz’aqal xchaab’ilal junaq ochoch a’an lix jalam-uuch li Kristo li nak’utun sa’ xyu’ameb’ li wankeb’ chi sa’.
Li aajel ru, a’an chan ru wankeb’ li raam li wankeb’ chi sa’, moko a’an ta chan ru rilb’al li ochoch.Eb’ lix chaab’ilal li Kristo neke’tawman “chirix xnumikeb’ li kutan”1 rik’in li chaab’ilob’resink-ib’ sa’ xb’ehileb’ li sumwank.
Eb’ lix chaab’ilal li Kristo neke’rutz’u’uji ru xyu’ameb’ li neke’xyal xq’e chi wank rik’in chaab’ilal.
Neke’xnujob’resi li ochoch rik’in lix saqen li evangelio, maak’a’ na’ajman re ma ch’och’ malaj tz’ak xsa’.
Us ta ka’ajwi’ laa’at sa’ laa wochoch nakataaqe li taqlahom re “naqasik’ li k’a’aq re ru a’in,”2 laa’at naru nakattenq’an re naq taanujaq rik’in li musiq’ej li rochoch laa junkab’al.Naqataaqe lix na’leb’ li Qaawa’ li naxye “k’uub’ahomaq eerib’; kawresihomaq chixjunil li k’a’ru na’ajman; ut xaqab’omaq jun ochoch” naq naqak’uub, naqakawresi, ut naqaxaqab’ li musiq’ejil sa’ li qayu’am, ink’a’ a’an li k’a’aq re ru wan qe.
Naq naqataaqe rik’in kuyum lix b’ehileb’ li sumwank re li Kolonel, li qochoch nawulak jo’ “rochochil li loq’alil, rochochil li tustuukilal, ut rochoch li Dios.”3Xkab’, eb’ li kristiaan li wankeb’ sa’eb’ li tz’aqal chaab’il ochoch neke’roksi li hoonal re xtzolb’aleb’ li loq’laj hu ut li raatineb’ li profeet rajlal kutan.
Li Awa’b’ej Russell M. Nelson xooxb’oq “chixjalb’al” ut “chixchaab’ilob’resinkil” li qochoch rik’in xtzolb’al li evangelio.4 Lix b’oqom naxk’utb’esi naq eb’ li tz’aqal chaab’il ochoch neke’xb’aanu li aajel ruhil k’anjel re k’iik sa’ musiq’ej ut re xjalb’al ru lix q’unal xmetz’eweb’.
Lix jalb’al li k’a’uxlej rajlal kutan a’an jun k’anjeleb’aal re jalaak li nokoxtenq’a chi wank rik’in rahok, chixk’eeb’al qarahom, ut chi toq’ob’ank-u.
Xtzolb’aleb’ li loq’laj hu nokoxnach’ob’resi rik’in li Kolonel, li nokoxtenq’a chi k’iik rik’in lix rahom ut li rusilal.Li Santil Hu, lix Hu laj Mormon, ut li Q’ol Nim Xtz’aq neke’xseraq’i resileb’ li junkab’al, jo’kan naq moko taasachq ta qach’ool chirilb’al naq eb’ li hu a’an, a’aneb’ hu re xwaklesinkileb’ li tz’aqal chaab’il ochoch.
Tz’iib’anb’ileb’ chi sa’ resil xtijeb’ li na’b’ej yuwa’b’ej, eb’ li xiwxiw re li aaleek, li nume’k chi uub’ej rik’in tiikilal, li yale’k rik’in tz’okaak ut li naab’alil, li xiwajel pleet ut eb’ li q’ajkamuuk naxk’e li tuqtuukilal.
Eb’ li loq’laj hu k’iila sut neke’xk’ut chiqu chan ru naq eb’ li junkab’al neke’el chi uub’ej naq neke’wan chi tiik, ut chan ru naru neke’juk’e’ naq neke’xsik’ ru jalaneb’ chik li b’e.Rox, eb’ li tz’aqal chaab’il ochoch neke’yiib’aman jo’ kixk’ut li Qaawa’ rik’in li rochoch tz’aqal chaab’il, li santil ochoch.
Xkab’lankil junaq santil ochoch natikla rik’in li kok’ k’anjel—xk’alenkil ut xtuqub’ankil lix ch’och’el.
Eb’ li yalok q’e a’an sa’ xtiklajik re naq li ch’och’ kawresinb’ilaq naru najuntaq’eetaman rik’in xpaab’ankileb’ li kok’ taqlahom.
Eb’ li taqlahom a’aneb’ li k’ojleb’aal li nakab’laman wi’ li tzolomil.
Li tzolomil chi ink’a’ ramb’il nokoxk’am chi wank chi kaw, chi xaqxook junelik, ut chi ink’a’ too’eek’anq,5 jo’ li kawil ch’iich’ re li santil ochoch.
Li kawil oqech a’an naxk’e qak’ulub’ re naq li Qaawa’ tixtaqla chaq lix musiq’ re xjalb’al li qaam.6 Naq nawan jun li nimla jalok sa’ li qaam, a’an juntaq’eet rik’in rutz’u’ujinkil xsa’ junaq santil ochoch.Naq nokowan rik’in paab’aal, li Qaawa’ chi timil timil nokoxjal.
Naqak’ul lix jalam-uuch sa’ li qilob’aal ut naqatikib’ xk’utb’al lix rahom ut lix chaq’alil ru lix na’leb’.7 Naq nokonach’o chi wank jo’ a’an, sa taqeek’a wank sa’ li rochoch a’an, ut sa taareek’a wank a’an sa’ li qochoch laa’o.Naru nawan li qochoch chi nach’ rik’in li rochoch a’an naq k’ulub’ejo re xk’ulb’al junaq qarecomendacion re li santil ochoch, ut naq naqoksi a’an chi kok’ aj xsa’ jo’ chanru nokoru.
Naq naqab’aanu a’an, lix santilal li rochoch li Qaawa’ taawanq ajwi’ sa’ li qochoch laa’o.Li xchaq’al ru santil ochoch re Lago Salado nach’ wan arin.
Kab’lanb’il xb’aaneb’ laj pionero rik’ineb’ k’anjeleb’aal moko mas chaab’ileb’ ta ut naab’al li kawil trab’aaj, li santil ochoch kitikla xyiib’ankil sa’ 1853 toj sa’ 1893.
Li mas chaab’il ke’ru xb’aanunkil li xb’eenileb’ komon re li Iglees sa’ xyiib’ankil junaq nimla kab’l kikana jo’ jun xchaq’al ru kab’l nawb’il ru xb’aaneb’ naab’al millon chi kristiaan.Ak numenaq chik 130 chihab’ chalen chaq naq ki’osob’tesiman li santil ochoch.
Jo’ xye li Elder Gary E. Stevenson ewer, li nawom chirix kab’lank ke’roksi re xyiib’ankil xe’jale’ ru rik’ineb’ chaab’il ut ak’il nawom chik.
Wi ink’a’ ta raj taa’ak’ob’resimanq li santil ochoch ut ink’a’ ta raj taajale’q li k’a’ru ink’a’ chik us, taasachmanq raj xk’anjeleb’ laj pionero, li ke’xyal xq’e chixyiib’ankil ut ke’xkanab’ sa’ ruq’eb’ li tasal tenamit chirixeb’ a’an.Li Iglees ak xtikib’ jun k’anjel re kaahib’ chihab’ re xchaab’ilob’resinkil xkawilal li roqechal li santil ochoch.8 Te’kawob’resimanq lix k’ojleb’aal, lix tz’akil, ut li rix.
Li xnimal ru nawom wan anajwan chirix kab’lank taa’oksimanq sa’ x’ak’ob’resinkil li santil ochoch.
Maare moko mas taak’utunq ta li taajalmanq, a’b’anan, tz’aqal aajelaq ru li k’anjel tixb’aanu.
Chirix chixjunil li k’anjel a’in, lix sa’ li santil ochoch toj taak’utunq ajwi’ jo’ chanru naq wan anajwan.Tento taqab’aanu ajwi’ li yoo chi b’aanumank rik’in li santil ochoch re Lago Salado rik’in xk’eeb’al qahoonal re xtz’ilb’al rix lix qakawilal sa’ musiq’ej re naq ak’ob’resinb’ilaqo.
Li tz’ilok-ix chi kok’ aj xsa’, jo’ ajwi’ xpatz’b’al re li Qaawa’, “K’a’ru chik maji’ ninb’aanu?”9 naru tooxtenq’a chixkab’lankileb’ li tz’aqal chaab’il ochoch.Xkaa, eb’ li tz’aqal chaab’il ochoch a’aneb’ muheb’aal chiruheb’ lix kaq-sut-iq’ li yu’am.
Li Qaawa’ kixyeechi’i reheb’ li ani te’paab’anq reheb’ lix taqlahom li Dios naq “te’usaaq sa’ li ch’och’.”10 Li usaak rik’in li Dios a’an li wankilal re xik chi uub’ej us ta wankeb’ li ch’a’ajkilal sa’ li yu’am.Sa’ 2002, kintzol jun li na’leb’ aajel ru chirixeb’ li ch’a’ajkilal.
Naq wankin chaq aran Asunción, Paraguay, kiwan jun inch’utam rik’ineb’ li awa’b’ej re oqech re li tenamit a’an.
Sa’ li hoonal a’an, li tenamit Paraguay yoo chaq chi nume’k sa’ jun ch’a’ajkilal rik’in tumin, ut naab’aleb’ re li komon re li Iglees moko sa ta wankeb’ ut ink’a’ neke’ru chixtojb’al li k’a’ru aajel ru.
Chalen chaq naq kinwan chaq sa’ lin mision maajun sut chik xinwulak chaq Sudamerica ut maajun wa wanjenaqin chaq Paraguay.
Ka’ajwi’ wiib’ oxib’ xamaan chaq wokik chi k’anjelak sa’ li Awa’b’ejil re li Area.
Yoo chaq ink’a’uxl chirix lix paaltil inna’leb’ re xb’eresinkileb’ li awa’b’ej re oqech a’an, ut kinpatz’ reheb’ k’a’ru li us wan sa’eb’ lix oqech.
Li xb’een awa’b’ej kinraatina chirix li k’a’ru us wan.
Jun chik kixye ajwi’ li k’a’ru us wan ut junjunqeb’ li ch’a’ajkilal.
Li ki’aatinak sa’ xraqik, ka’ajwi’ kixye jun siireb’ li ch’a’ajkilal.
Naq eb’ li awa’b’ej re oqech yookeb’ chixch’olob’ankil li yoo chi k’ulmank, lin k’a’uxl yoo chi nimank, haye’ toj reetal na’oso’ lin kuyum xb’aan naq ink’a’ ninnaw k’a’ru tinye.Naq yoo chi aatinak jun reheb’ li awa’b’ej re oqech, kichal inna’leb’: “Elder Clayton, patz’ a’in reheb’: “Ex awa’b’ej, eb’ li komon reheb’ lee oqech li neke’xtoj chi tz’aqal li lajetqil, neke’xtoj xmayej re kuyuk sa’, neke’k’anjelak sa’ lix b’oqb’il k’anjel sa’ li Iglees, neke’rula’aniheb’ li junkab’al k’eeb’ileb’ re11 rajlal po, neke’xb’aanu li q’ojyin re junkab’al, neke’xtzoleb’ li loq’laj hu, ut neke’tijok jo’ junkab’al rajlal kutan, jarub’ reheb’ a’an wankeb’ xch’a’ajkilal li ink’a’ naru neke’xyiib’, b’ar wi’ li Iglees tento taatenq’anq ut tixyiib’ li ch’a’ajkilal a’an choq’ reheb’?” ”Kink’ulub’a li musiq’anb’il na’leb’ a’an, ut kinpatz’ a’an reheb’.Kine’ril chi sachsookeb’ xch’ool ut ke’xye: ”Maajun.” Ke’xye ut naq maajun reheb’ li komon li neke’xb’aanu chixjunil a’an wankeb’ xch’a’ajkilal li ink’a’ ta raj neke’ru chixyiib’ankileb’ a’an.
K’a’ut?
Xb’aan naq wankeb’ sa’eb’ li tz’aqal chaab’il ochoch.
Lix wanjikeb’ chi tiik kixk’e xkawilaleb’, rajomeb’, ut xchoxahil tenq’ li neke’raj ru sa’ lix ch’a’ajkilal li tenamit rik’in tumin.A’in moko naraj ta naxye naq eb’ li tiik moko te’yajerq ta, moko te’tawasiiq ta, moko te’wanq ta xch’a’ajkilal sa’eb’ lix k’ayib’aal, malaj ink’a’ te’wanq jalan chik xch’a’ajkilaleb’ sa’eb’ lix yu’am.
Li yu’am sa’ ruchich’och’ junelik wan xch’a’ajkil, a’b’an wilom k’iila sut naq li ani neke’xyal xq’e chixpaab’ankileb’ li taqlahom osob’tesinb’ileb’ rik’in xtawb’al jun li b’e re xik chi uub’ej rik’in tuqtuukilal ut oyb’enihom.
Eb’ li osob’tesihom a’an wankeb’ choq’ reheb’ chixjunil.12Laj David kixye, “Wi li Qaawa’ ink’a’ naxyiib’ li kab’l, maak’a’ aj-e naq neke’xtawasi rib’ laj kab’lanel.”13 Maak’a’ naxye b’ar wankex, chan ru lee rochoch, ut chan ru lee junkab’al, laa’ex naru nekextenq’an chixkab’lankil li tz’aqal chaab’il ochoch choq’ eere.
Lix evangelio li Jesukristo k’ojob’anb’il wi’chik naxk’ut chan ru taawanq li ochoch a’an.
Li Kolonel a’an li ingeniero, laj kab’lanel, ut aj yiib’anel xsa’ ochoch tz’aqal re ru.
Lix k’anjel a’an, a’an xtz’aqob’resinkil ru ut xk’eeb’al xsahil xch’ool li qaam chi junelik.
Rik’in lix tenq’ aj rahonel, lee raam laa’ex naru nawan jo’ chanru naroyb’eni a’an ut laa’ex naru nekexwan chi tz’aqal chaab’il ut chi kawresinb’il re xk’ojob’ankil jun tz’aqal chaab’il ochoch.Ninch’olob’ xyaalal rik’in b’antioxink naq li Dios, li qaYuwa’, yo’yo.
Li Ralal, li Qaawa’ Jesukristo, a’an laj Kolol re ut aj Tojol rix li winqilal.
A’aneb’ nokohe’xra chi tz’aqal re ru.
Lix Iglees li Jesukristo reheb’ laj Santil Paab’anel sa’ Roso’jikeb’ li Kutan a’an li rawa’b’ejihom li Qaawa’ sa’ li ruchich’och’.
B’eresinb’ilo sa’eb’ li kutan a’in xb’aaneb’ yo’yookil profeet ut apostol.
Lix Hu laj Mormon tz’aqal yaal.
Lix evangelio li Jesukristo k’ojob’anb’il wi’chik naxk’ut chan ru taawanq li ochoch a’an.
Sa’ xk’ab’a’ li Jesukristo, amen.
Naab’al chihab’ chaq anajwan, li qaka’ch’in aj oob’ chihab’ kichal wik’in ut kixye we, “At yuwa’, wan xintaw chaq ru.
Xink’e reetal naq chi seeb’ choq’ aawe jwal naab’al hoonal choq’ we.”Naq li Qaawa’ malaj lix mooseb’ neke’xye k’a’aq re ru jo’ “moko k’iila kutan ta chik malaj “moko najt ta chik li kutan,” naru naraj naxye naq chixjunil li yu’amej malaj wan chik xkomon.1 Kok’ aj sa’ jalan lix hoonal rik’in li qe laa’o.
Li kuyuk a’an li aajel ru.
Wi maak’a’ a’an, moko tooruuq ta chi chaab’ilo’k ut chixk’ut’b’al qapaab’aal chiru li Dios re yu’am ut kolb’a-ib’.
A’b’anan li waatin anajwan a’an naq us ta naq wan qakuyum chiroyb’eninkil li Qaawa’, wankeb’ osob’tesink li neke’chal chaq sa’ junpaat.Naq laj Alma ut lix tenamit ke’chape’ xb’aaneb’ laj Lamainta, ke’tijok re te’ach’ab’aaq.
Ink’a’ ke’ach’ab’aak sa’ junpaat, a’b’anan naq kiwan xkuyumeb’ rik’in li ach’ab’aak, li Qaawa’ kixk’ut lix chaab’ilal rik’ineb’ li osob’tesink li ke’chal sa’ junpaat.
A’an kixq’unob’resi xch’ooleb’ laj Lamanita sa’ junpaat re naq ink’a’ te’xkamsiheb’.
Kixkawob’resi ajwi’ lix tenamit laj Alma ut kixseeb’ob’resi li riiqeb’.2 Naq ke’kole’ rix, xkoheb’ aran Tzarahemla, b’ar wi’ ke’xseraq’i li ke’xk’ul chaq re jun ch’uut chi komon li ke’sach xch’ool chirab’inkil.
Ke’sach xch’ool li tenamit aj Tzarahemla, ut “naq keʼxkʼoxla lix chaab’ilal li Dios nachal sa’ junpaatut lix wankil re x’ach’ab’ankil laj Alma ut ebʼ li riitzʼin ... chiru chaq li moosil, keʼxtaqsi lix yaabʼebʼ xkux ut keʼbʼantioxin chiru li Dios.”3Lix chaab’ilal li Dios nachal sa’ junpaat choq’ re chixjunileb’ li neke’xtz’aaman re chi anchal xch’ooleb’ ut chi tiik rajomeb’ xch’ool.
Nachal ajwi’ choq’ reheb’ li ani neke’patz’ok chi kaw, naq li ach’ab’aak chanchan naq jwal najt wan chaq ut li rahilal nanimam roq ut nakawu ajwi’.Jo’kan kik’ulman chaq rik’in jun saajil profeet li kirahob’tesiik toj reetal naq kikam raj chaq sa’ jun q’ojyin ru ut kehil tz’alam, kixtz’aama sa’ xraqik: “At Dios, b’ar wankat laa’at?
… Jo’ najtil chik taawanq chi ramb’il laa wuq’ … ?
Relik chi yaal, at Qaawa’, jo najtil chik … ?”4 Re xsumenkil, li Qaawa’ ink’a’ kirach’ab’ laj Jose sa’ junpaat, a’b’an sa’ junpaat kixye tuqtuukilal re.5Li Dios naxk’e ajwi’ li yo’onihom sa’ junpaat re ach’ab’aak.6 Maak’a’ naxye k’a’ru, maak’a’ naxye b’ar, rik’in li Kristo ut sa’ xk’ab’a’ li Kristo junelik wan li sahil yo’onink chiqu.7 Tz’aqal chiqu.Jo’kan ajwi’, a’an xyeechi’i, “Lin rahom ink’a’ taanajto’q aawik’in.”8Sa’ xb’een chixjunil, lix rahom li Dios sa’ junpaat nachal.
Jo’ laj Pablo, ninye xnawom inch’ool chirix naq maak’a’ “naru taajacho’q qe rik’in li xrahom li Dios li wan rik’in li Kristo Jesus.”9 Us ta eb’ li qamaak naru neke’xke’ qayanq rik’in lix Musiq’ chiru b’ayaq hoonal, moko naru ta te’xk’e qayanq rik’in lix junelikil rahom re jun yuwa’b’ej li junpaat nachal.A’an a’in junjunq chan ru “nokorosob’tesi wi’ a’an sa’ junpaat.”10 Anajwan re naq li na’leb’ a’in nach’ te’wanq, tinwotz eerik’in li ke’xk’ul wiib’ li komon b’ar wi’ lix yu’ameb’ neke’wan jo’ reetalil lix rahom li Dios nachal sa’ junpaat.Chalen chaq sa’ xsaajilal, li xEmilie kixyal xq’e rik’in li ketok b’an chi moko b’isb’il ta.
Lix yalb’al b’ayaq kixb’aanu naq kik’ame’ chixb’aanunkil a’an rajlal toj reetal naq kinumta chixb’aanunkil junelik chiru naab’al chihab’, us ta kiwan junjunq sut naq ki’usa b’ayaq.
Li xEmilie kixmuq chi chaab’il lix ch’a’ajkilal, jwal wi’chik naq kik’ame’ ut kiwulak choq’ na’b’ej.Lix tikib’ankil lix ach’ab’ankil moko kireek’a ta jo’ jun ach’ab’aak.
Sa’ jun k’asal, li xEmilie yoo chixb’aanunkil jun x’exam re rilb’al ma ink’a’ wan junaq xyajel, sa’ jun k’asal chik ak yoo chi k’ame’k sa’ jun b’eleb’aal ch’iich’ sa’ jun b’anleb’aal.
Kichal xxiw naq ki’ok chixk’oxlankil naq taajache’q xyanq rik’ineb’ lix kok’al, ut lix b’eelom, ut li rochoch.Sa’ li q’ojyin a’an, xjunes sa’ jun kehil ut q’ojyin ru warib’aal, li xEmilie kixmutz rib’ sa’ xch’aat ut kiyaab’ak.
Kilaj lix wankilal chi k’oxlak chi us toj reetal naq, chi chapb’il xb’aan xk’a’uxl, li xiw, ut li q’ojyinj sa’ lix warib’aal ut sa’ li raam, li xEmilie kixk’oxla chi tz’aqal naq taakamq sa’ li q’ojyin a’an.
Xjunes.Sa’ li nimla ch’a’ajkilal a’an, ink’a’ nanawman chan ru naq li xEmilie kixch’utub’ xmetz’ew re xsurisinkil rib’ chirix lix ch’aat re taawiq’laaq.
Chi maak’a’ xb’alaq’ li xwan junxil sa’eb’ lix tij, li xEmilie kixkanab’ rib’ chi tz’aqal chiru li Qaawa’ naq kitz’aaman chi ajb’il ru, “At in Raarokil Dios, nawaj aawu.
Tenq’ahin, b’aanu usilal.
Ink’a’ nawaj kanaak injunes.
B’aanu usilal, tenq’ahin chixnumsinkil li q’ojyin a’in.”Ut sa’ junpaat, jo’ kixb’aanu chaq rik’in laj Pedro re najter kutan, li Jesus kixye’ li ruq’ ut kixchap li raam, li yoo chi sub’e’k.11 Kiwulak rik’in xEmilie jun xchaq’al ru tuqtuukilal, jun xkawilal xch’ool, xmetz’ew, ut xrahom.
Ki’el li ke sa’ lix warib’aal, kixnaw naq moko xjunes ta wan, ut xb’een sut chalen chaq naq kaalaju chihab’ wan re, kixnaw li xEmilie naq chaab’il taawanq chixjunil.
Naq “kirajsi rib’ rik’in li Dios,”12 kiwar li xEmilie sa’ tuqtuukilal.
Ut chi joʼkan, “wi teejal eekʼaʼuxl ut inkʼaʼ teekawobʼresi lee raam, saʼ junpaat taaʼuxmanq choqʼ eere li nimla kʼuubʼanbʼil naʼlebʼ re lix tojbʼal-ix.”13Lix k’irtesinkil ut lix ach’ab’ankil xEmilie ke’xk’am naab’al li hoonal; naab’al po re b’ane’k, kawresink-ib’, ut xtenq’ankil, chiru li hoonal a’an kichape’ ut wan naq kik’ame’ sa’ lix chaab’ilal li Dios li junpaat nachal.
Ut lix chaab’ilal a’an kikana rik’in naq a’an ki’ok sa’ li santil ochoch rochb’een lix b’eelom ut lix kok’al re tz’ape’k sa’ junajil.
Jo’eb’ li wankeb’ aran Tzarahemla, li xEmilie anajwan nasach xch’ool naq naxk’oxla lix chaab’ilal li Dios nachal sa’ junpaat ut lix wankilal re ach’ab’ank chiru li moosil.Anajwan, tinye resil lix yu’am jun chik li chaab’il aj paab’anel.
Sa’ li 27 xb’e li po diciembre re 2013, li xAlicia Schroeder kixk’uleb’ chi sa sa’ xch’ool li ramiiweb’, a’an laj Sean ut xSharla Chilcote, li ink’a’ naxyo’oniheb’ naq xe’wulak chire li rokeb’aal rochoch.
Laj Sean, wan chaq ajwi’ choq’ x’obiisp li xAlicia, kixq’axtesi lix celular re ut kixye re chi q’un xkux: “Alicia, nakatqara.
Tento taasume li b’oqok a’in.”Lix b’eelom xAlicia, aj Mario, a’an li yoo chaq chi b’oqok.
Wan chaq sa’ jun najtil na’ajej rochb’eeneb’ lix kok’al, sa’ jun li b’eek najt ke’xyo’oni chaq sa’ jun b’eleb’aal ch’iich’ ak re saqb’ach.
Kiwan chaq jun nimla toch’e’k.
Laj Mario jwal nim chaq xtoch’olal ut laj Kaleb, lix yum aj lajeeb’ chihab’, kamenaq.
Naq laj Mario kixseraq’i re li xAlicia chirix lix kamik laj Kaleb, kichape’ xb’aan jun nimla rahil ch’oolejil ut jun rahilal li naab’al qe laa’o maajo’q’e taqanaw ru.
Ut kit’ane’ xb’aan a’an.
Chi chapb’il xb’aan jun nimla rahil ch’oolej, li xAlicia ink’a’ kiru chireek’asinkil rib’ chi moko chi aatinak.Li Obiisp Chilcote ut li rixaqil ke’xxwaklesi ut ke’xq’alu.
Ke’yab’aak ut ke’raho xch’ool sa’ komonil chiru jun hoonal.
Chirix a’an, li Obiisp Chilcote kixyeechi’i jun rosob’tesinkil li xAlicia.Li kik’ulman chirix a’an maak’a’ xch’olob’ankil wi ink’a’ natawman ru lix tojb’al rix li maak xb’aan li Jesukristo ut li xchaab’ilal li Dios nachal sa’ junpaat.
Li Obiisp Chilcote kixk’e li ruq’ sa’ q’unil sa’ xb’een lix jolom xAlicia, ut rik’in xyaab’ xkux nasiksot, ki’ok chi aatinak.
Li xAlicia kirab’i wiib’ li na’leb’ chanchan naq tz’aqal li Dios yoo chaq chi yehok re.
Xb’een wa kirab’i lix k’ab’a’, xAlicia Susan Schroeder.
Chirix a’an, kirab’i li obiisp chixtz’aamankil lix wankilal li Nimajwal Dios.
Tz’aqal sa’ li hoonal a’an—naq kiyaab’asiik lix k’ab’a’ ut lix wankilal li Dios, xAlicia kinujak rik’in jun tuqtuukilal maak’a’ xch’olob’ankil, re rahok, re k’ojob’ank ch’oolej ut sahilal.
Ut maajun wa neke’xkanab’.Anajwan ut, li xAlicia, laj Mario ut lix junkab’al toj neke’yaab’ak chirix lix sachik laj Kaleb.
Jwal ch’a’aj!
Naq nin’aatinak rik’in, lix sa’ ru xAlicia neke’nujak chi yaab’ naq naxseraq’i we naq jwal naxra ut naraho’ xch’ool chirix li ralal.
Toj nujenaqeb’ xsa’eb’ li ru naq naxye we chan ru naq li Nimla aj Ach’ab’anel naxk’e xkawil xch’ool chiru li junjunq chi rahilal kixk’ul, kixtikib’ rik’in xchaab’ilal li kichal sa’ junpaat chiru lix chamal xrahilal, ut toj wan a’an anajwan rik’in li yo’onihom naq te’ril rib’ wi’chik “sa’ jun kutan chalel.”Ninnaw naq li k’a’ru naqak’ul chiru Ii qayu’am wan naq naxk’am chaq xsachik li ch’oolej ut li ch’a’ajkilal li naru naxch’a’ajkin xk’ulb’al malaj xk’eeb’al reetal li tenq’ li ke’xk’ul xEmilie ut xAlicia.
Laa’in ajwi’ ink’ulum a’an sa’ inyu’am.
Ninch’olob’ xyaalal naq sa’eb’ li hoonal a’an, ka’ajwi’ xk’eeb’al reetal naq xaqxooko a’an jun xq’unil ut xkawil reetalil li xchaab’ilal li Dios nachal sa’ junpaat.
Jultikaq eere, li najter Israel ki’ach’ab’aak “xb’aan li Dios li kik’uulank reheb’ ”14 rajlal kutan.Ninch’olob’ xyaalal naq li Jesukristo a’an Xnimal aj Ach’ab’anel, ut sa’ xk’ab’a’ a’an, ninyeechi’i eere naq, wi teesutq’isi eerib’ rik’in a’an chi anchal eech’ool ut rik’in tz’aqal ratawom eech’ool, a’an texrach’ab’ chiru chixjunil li taa’ajoq xk’osb’al malaj xjuk’b’al lee yu’am ut lee sahilal.
Li ach’ab’aak a’an maare mas taab’ayq chiru li neke’raj raj laa’ex—maare chixjunil lee yu’am malaj wan ut chik xkomon.
Jo’kan b’i’, re xk’ojob’ankil eech’ool, xkolb’al eerix, ut yo’onink, re eechapb’al ut xk’eeb’al xkawil eech’ool toj reetal naq taawulaq lix kutankil li ach’ab’aak, nekexinkanab’ sa’ ruq’ ut ninch’olob’ xyaalal li xchaab’ilal li Dios li nachal sa’ junpaat sa’ xk’ab’a’ li Jesukristo, amen.
Li qachaq’al ru b’ich “Ex tenamit ak xtaw xkutankil” naxch’olob’ chi us lix tz’aqalil li evangelio li yoo chi puktesiik sa’ chixjunil li ruchich’och’.
Sa’ li b’ich a’in naqab’icha:Ex tenamit, ak xtaw xkutankil!
Xmaril li chʼochʼ,cherabʼi resil;Japjookebʼ re li anjel chixyeebʼal—Kʼeebʼil wiʼchik li yaal.1Laj Louis F. Mönch, aj tz’iib’ahom re li xchaq’al ru b’ich a’in, a’an chaq jun ak’ komon aj Alemania li kixtz’iib’a li b’ich a’in naq wan aran Suiza sa’ lix k’anjel jo’ misioneer aran Europa.2 K’a’jo’ xsahil rilb’al chan ru naq lix k’ojlajik li evangelio yoo chi wulak sa’ chixjunil li ruchich’och’ ut sa’ li b’ich naxye chi tz’aqal li aatineb’ a’in:Li tenamit qʼojyin chaq keʼwan;Najt chaq keʼroybʼeni li kutan,Sahebʼ chik xchʼool, xnumeʼ li qʼojyin.Wan chik li yaal qikʼin!3B’antiox re naq xtikla lix k’ojob’ankil wi’chik li evangelio chalen chaq 200 chihab’, “chaqʼal ru xkʼutun chaq saʼ choxa lix saqen li Dios arin taqʼa.”4 Li profeet aj Jose kixtzol a’an sa’ 1820, ut naab’al millon chik li kristiaan sa’ li ruchich’och’ xe’xtzol naq li Qaawa’ “nak’ehok re chixjunileb’ li winq chi numtajenaq ut ink’a’ nach’ilan.”5Moko najt ta chirix xk’uub’lajik li Iglees naq li Qaawa’ kiraatina laj Jose Smith ut kixk’ut lix rahom choq’ qe naq xye:“Joʼkan ut, laaʼin li Qaawaʼ, xbʼaan naq kinnaw li nimla rahilal li taachalq saʼ xbʼeenebʼ li wankebʼ saʼ li ruchichʼochʼ, kinbʼoq chaq inmoos aj Jose Smith, alalbʼej, ut kiwaatina chalen chaq saʼ choxa, ut kinkʼe taqlahom re; …“Re naq lin sumwank li junelik nakana taaxaqabʼamanq;“Re naq lix tzʼaqalil lin evangelio taaruuq taajultikaaq xbʼaanebʼ li qʼunebʼ xmetzʼew ut li moko nim ta xnaʼlebʼebʼ toj saʼ xmaril li ruchichʼochʼ, ut chiruhebʼ li rey ut ebʼ laj taqlanel.”6Chirix naq xk’ulman li k’utb’esinb’il na’leb’ a’in, ke’ok chi b’oqe’k li misioneer ut ke’taqlaak sa’ naab’al li tenamit re li ruchich’och’.
Jo’ kixye li profeet aj Nefi, li esil chirix li evangelio k’ojob’anb’il ki’ok chi jultikamank “sa’ chixjunileb’ li tenamit, junkab’al, aatinob’aal, ut teepal.”7“Lix Iglees li Jesukristo reheb’ laj Santil Paab’anel sa’ Roso’jikeb’ li Kutan kik’ojob’aman sa’ li chihab’ 1830 sa’ jun li ochoch re yok’b’il toon che’ aran Nueva York.“Ki’ajman 117 chihab’—toj 1947—re naq li Iglees rik’in waqib’ chi komon taawulaq toj sa’ jun millon.
Eb’ li misioneer ke’xb’aanu jun li nimla k’anjel chalen sa’ xtiklajik li Iglees, ke’wulak sa’ xyanqeb’ laj ral ch’och’, aran Canada, ut sa’ 1837, ke’wulak toj sa’ Inglaterra.
Ink’a’ najt chirix a’an, eb’ li misioneer ke’ok chi wulak aran Europa ut ke’wulak ajwi’ toj India ut sa’eb’ li ch’och’ sa’ xyi li palaw Pacifico.“16 chihab’ chirix a’an, xe’wulak sa’ li wiib’ millon chi komon, sa’ 1963, ut xe’wulak sa’ li oxib’ millon waqxaqib’ chihab’ chik chirix.”8Chirix lix k’iijik li Iglees, li Awa’b’ej Russell M. Nelson toje’ kixye: “Anajwan, lix k’anjel li Qaawa’ sa’ lix Iglees li Jesukristo reheb’ laj Santil Paab’anel sa’ Roso’jikeb’ li Kutan yoo chi k’iik sa’ junpaat.
Chiru li kutan yookeb’ chi chalk, maa’ani truuq chi juntaq’eetank re li Iglees.”9Lix k’ojlajik lix tz’aqalil lix evangelio li Jesukristo, lix k’uub’ankil lix tz’aqal Iglees li Qaawa’ jun sut wi’chik sa’ ruchich’och’, ut lix sachb’a-ch’oolejil k’iijik xoorosob’tesi rik’in li tijonelil sa’ chixjunil li ruchich’och’.
Eb’ li loq’laj k’ojob’anb’il k’anjel ut sumwank li nokohe’xjunaji rik’in li Dios ut nokohe’xk’e sa’ xb’ehil li sumwank neke’xk’utb’esi tz’aqal “ li wankilal re choxahilal.”10 Naq nokotz’aqon sa’eb’ li loq’laj k’ojob’anb’il k’anjel chirixeb’ li yo’yookeb’ ut li kamenaqeb’, naqach’utub’ Israel, ut naqakawresi li ruchich’och’ choq’ re li xkab’ xk’ulunik li Kolonel.Sa’ li abril re 1973, eb’ lin na’ inyuwa’ ut laa’in xoo’el sa’ li qatenamit Argentina, re naq tootz’ape’q sa’ junajil sa’ li santil ochoch.
Maji’ ke’wan li santil ochoch sa’ Latinoamerica, jo’kan naq xoob’eek sa’ so’sol ch’iich’ maare 9700 kiloom re xik ut wi’chik re sutq’iik re naq tootz’ape’q sa’ junajil sa’ li santil ochoch re Lago Salado.
Us ta wiib’ chihab’ chaq we ut ink’a’ nanaq sa’ inch’ool chi tz’aqal k’a’ru kik’ulman aran, wan oxib’ li jalam-uuch saqen ru re li b’eek a’an li kikana ut li wan toj anajwan sa’ lin ch’ool.Xb’een, nanaq sa’ inch’ool naq xinchunla chire lix ventaanil li so’sol ch’iich’ ut nawil li saqi choql qub’el.Li ch’ina-usil choql wankeb’ sa’ li wulul chanchan ta wi’ li saqi b’olb’ookil noq’.Jun chik li jalam-uuch li wan sa’ lin ch’ool, a’an jun ch’uut chi kristiaan saheb’ xse’enkil aran Los Angeles.
Jwal ch’a’aj xsachb’aleb’ sa’ inch’ool li kristiaan a’an.A’b’anan, jwal aajel wi’chik ru li jalam-uuch a’in:Nanaq sa’ inch’o’ol naq wankin sa’ li santil ochoch re Lago Salado, b’ar wi’ na’ux li tz’ape’k sa’ junajil choq’ re li yu’am a’in ut li junelik q’e kutan.
Nanaq sa’ inch’ool li ch’ina-usil artal re li santil ochoch ut lix kawil saqen li saq’e li nalemtz’un chaq chiru li ventaan.
Kiweek’a, ut naweek’a toj anajwan, lix xamlel, lix kolb’al, ut lix tiikilal lix saqenkil li evangelio re li yaal ut li rahok.Jun may chihab’ chirix ke’k’ulun wi’chik li eek’ahom a’in sa’ li waam, naq xin’ok sa’ li santil ochoch re tintz’ape’q sa’ junajil wi’chik—a’b’anan anajwan wochb’een chik li wixaqil.
A’b’anan, sa’ li kutan a’an ink’a’ xoob’eek naab’al kiloom, xb’aan naq ak kiyiib’aak ut ki’osob’tesiik li santil ochoch re Buenos Aires, Argentina, ut sa’ b’eleb’aal ch’iich’ jwal nach’ chixk’atq li qochoch.Wiib’ xkak’aal chihab’ chik chirix qasumlajik sa’ li santil ochoch, kooruhan chi sutq’iik, a’b’an anajwan rik’in li qach’ina-usil rab’in, ut xootz’ape’ sa’ junajil chi junelik jo’ junkab’alej.Naq nink’oxlak chirix li hoonal a’in jwal loq’ sa’ lin yu’am, naweek’a xnimal xsahil inch’ool li nakana chi junelik.
Kiweek’a ut toj naweek’e lix rahom lin Choxahil Yuwa’, li naxnaw chixjunil li naqaj ru ut li rajom qach’ool.Chirix lix ch’utub’ankil Israel sa’eb’ li kutan a’in, li Jehova kixye, “Tink’e lin chaq’rab’ sa’ lix k’a’uxleb’ ut tintz’iib’a sa’ lix ch’ooleb’.
Laa’inaq lix Dioseb’ ut a’anaqeb’ lin tenamit.”11 Jwal ninb’antioxi naq sa’ inka’ch’inal, lix chaq’rab’ li Qaawa’ ki’ok chi wank sa’ li waam xb’aan li loq’laj k’ojob’anb’il k’anjel sa’ lix santil ochoch.
Jwal chaab’il xnawb’al naq a’an li qaDios, naq laa’o lix tenamit, ut maak’a’ naxye li wanko wi’, naq wi tiikaqo chi paab’ank ut naqapaab’eb’ li sumwank xoo’ok wi’, naru toowanq chi “q’alq’ooko chi junelik sa’ ruq’ lix rahom.”12Sa’ li ch’utam reheb’ li ixq sa’ li jolomil ch’utub’aj-ib’ re octubre 2019, li Awa’b’ej Nelson kixye, “Chixjunileb’ lix yalb’al qaq’e chirilb’al qib’ chiqib’il qib’, chixjultikankil li evangelio, chixtz’aqob’resinkileb’ ru laj santil paab’anel, ut chixkolb’aleb’ li kamenaq neke’xk’am rib’ sa’ li santil ochoch.”13Jo’kan ajwi’ sa’ li jolomil ch’utub’aj’ib’ a’an, li Awa’b’ej Nelson kixye: “Chi yaal, li taqenaqil chaab’ilal re lix k’ojob’ankil wi’chik li evangelio, a’an li santil ochoch.
Eb’ li k’ojob’anb’il k’anjel ut sumwank neke’b’aanuman chi sa’ aajeleb’ ru re xkawresinkil jun tenamit li yo’oon wankeb’ re xk’ulb’al li Kolonel sa’ li xkab’ xk’ulunik.”14Lix k’ojlajik wi’chik yoo chixkanab’ankil reetalil chi junpaat rik’in xyiib’ankil ut xk’ojob’ankil li santil ochoch.
Naq naqach’utub’ qib’ sa’ xka’pak’alil li tz’apleb’ t’ikr, naq naqamayeja qib’ re k’anjelak ut nokojilok rajlal rik’in li santil ochoch sa’ qayu’am, li Qaawa’ yoo chiqawaklesinkil—yoo chixwaklesinkil lix tenamit re sumwank.Chaq’al ru xk’utun chaq sa’ choxaLix saqen li Dios arin taq’a.Toj yalaq b’ar chanchan li saq’e,Xkutankileb’ naxkʼe.15Ninch’olob’ xyaalal naq lix saqen li evangelio re li yaal ut li rahok nalemtz’un sa’ chixjunil li ruchich’och’ sa’ li qakutankil.
Li “sachb’a-ch’oolejil k’anjel ut jun li eetaalil” li ki’aatinak wi’ li profeet aj Isaias16 ut li kiril laj Nefi17 yoo chi xik sa’ junpaat, us ta li hoonal a’in ch’a’aj.
Jo’ kixye laj Jose Smith sa’ profeetil aatin, “Li eetalil re yaalalil ak xaqab’anb’il; maajun uq’ej taaruuq chi ramok re li nimla k’anjel … toj reetal naq li rajom li Dios taatz’aqob’resiiq ru, ut li Nimla Jehova tixye naq choyb’il li k’anjel.”18Ex was wiitz’in, nintz’aama naq anajwan laa’o ut li qajunkab’al wanq qach’ool chixsik’b’al rab’inkil lix xyaab’ xkux li choxa, lix yaab’ xkux li qaKolonel.
Chiqapaab’ li qasumwank rik’in li Dios, li tooxtenq’a chi wank sa’ li b’e nokoxsutq’isi rik’in, ut chisaho’q qach’ool rik’in li rosob’tesihom li xchaq’al ru xsaqenkil ut xyaalalil lix evangelio.
Sa’ lix k’ab’a’ li Jesukristo, amen.
Ninnaw k’a’ru yookex chixk’oxlankil!
Jun aj chik li taa’aatinaq ut taqab’i li Awa’b’ej Nelson.
Rik’in royb’eninkil naq texwanq chi aj-o chiru wiib’ oxib’ k’asal chik naq yooqo chiroyb’eninkil li qaraarookil profeet, xinsik’ ru jun na’leb’ sa aatinak chirix: a’an chirixeb’ li ru li che’.Rik’in xb’onoleb’, li rilb’aleb’, ut lix ki’ileb’ li tokan, eb’ li tul, eb’ li sandia, ut eb’ li mank, malaj li ru che’ ink’a’ jwal nawb’ileb’ ru jo’ li kiwano malaj li granada, chiru naab’al li hoonal li ru li che’ jwal raab’il.Chiru lix k’anjel sa’ li ruchich’och’ li Kolonel kixjuntaq’eeta li chaab’il ru che’ rik’ineb’ li k’a’aq re ru junelik xloq’aleb’.
A’an kixye: “Rik’in li te’ruuchin teenaweb’ ru.”1 “Chixjunil li chaab’il che’ chaab’il li ru naxk’e.”2 Kixwaklesi qach’ool chixxokb’al “li awimq re li junelik yu’am.”3Sa’ jun nawb’il ru matk’ sa’ lix Hu laj Mormon, li profeet aj Lehi kitawman sa’ “jun li chaqi na’ajej q’ojyin ru ut ra.” Wan li tz’ajnil ha’, jun q’ojyinal choql, eb’ li b’e ink’a’ nawb’ileb’ ru, ut eb’ li b’e ink’a’ useb’, jo’ ajwi’ jun li b’arb’ookil ch’iich’4 chiru chixjunil li tiikil ut laatz’ ruhil b’e li nak’amok sa’ li xchaq’al ru che’ li wan li “ru choq’ re xsahob’resinkil xch’ool junaq.” Sa’ xseraq’inkil li matk’, laj Lehi naxye: “Kinyal li ruuchinihom; … q’axal ki’, chiru chixjunil li ak inyalom chaq.
Ut kixnujob’resi li waam rik’in sahil ch’oolejil q’axal nim” Li ru che’ a’an q’axal atawal wi’chik chiru chixjunil chik li ru che’.”5Lix yaalalil li che’ ut li ruK’a’ru nareetali li che’ a’in rik’in li ru nim xloq’al?
Nareetali “lix rahom li Dios”6 ut naxjultika li xchaq’al ru k’uub’anb’il na’leb’ aj tojol-ix re li qaChoxahil Yuwa’.
“Xbʼaan naq li Dios kʼaʼjoʼ naq kixra li ruchichʼochʼ: kixkʼe chaq li Ralal jun chiribʼil re naq chixjunil li taapaabʼanq re, inkʼaʼ taasachq, wanq bʼan xyuʼam chi junelik.”7Li ru che’ a’an nim xloq’al nareetaliheb’ lix chaq’al ru rosob’tesihom lix tojb’al rix li maak kixb’aanu li Kolonel.
Moko ka’ajwi’ ta toj toowanq chirix li qayu’am sa’ li ruchich’och’, a’ b’an naq rik’in li qapaab’aal chirix li Jesukristo, lix jalb’al qak’a’uxl, ut xpaab’ankileb’ li taqlahom, naru taakuye’q qamaak ut sa’ jun kutan tooxaqliiq chi saq qu chiru li qaYuwa’ ut li Ralal.Li tz’aqonk chixk’uxb’al li ru li che’ nareetali ajwi’ naq neke’qak’ulub’a li k’ojob’anb’il k’anjel ut eb’ li sumwank re li evangelio k’ojob’anb’il wi’chik—kub’siik ha’, xk’ulb’al li maatan re li Santil Musiq’ej, ut ok sa’ rochoch li Qaawa’ re tiqib’aak rik’in wankilal nachal chaq taqe’q.
Rik’in li rusilal li Jesukristo ut naq neke’qoxloq’i li qasumwank, naqak’ul li xnimal ru yeechi’ihom re wank rik’ineb’ li qatiikil junkab’al sa’ li junelik q’e kutan.8Moko nasachb’esin ta ch’oolej naq li anjel ki’aatinak chirix li ru che’ jo’ “li q’axal nasahob’resink ch’oolej.”9 Chi yaal naq jo’kan!Li yale’k-ix re kanaak chi tiikJo’ chiqajunilo xqatzol, toj chirix ajwi’ naq naqayal xsahil li ru che’ nim xloq’al re li evangelio k’ojob’anb’il wi’chik, li kanaak chi tiik chi paab’ank chiru li Qaawa’ Jesukristo ch’a’aj.
Jo’ ak yeeb’il naab’al sut sa’ li ch’utub’aj-ib’ a’in, toj wan li k’a’ru narisi qach’ool, li nokoxb’alaq’i, nokoxsachb’esi, nokoxpoqle, nokoxb’oq, ut nokoraale li naxyal xnajtob’resinkil li qaam chiru li Kolonel ut chiru li sahil ch’oolejil ut eb’ li qanumsihom xchaq’aleb’ ru sa’ xtaaqenkil a’an.Xb’aan li ch’a’ajkilal a’in, lix matk’ laj Lehi naxk’am ajwi’ chaq jun li tijom!
Chixjunpak’alil lix ha’il li nima’ wan jun kab’l nim b’ar wi’ wankeb’ kristiaan a’ yaal jarub’eb’ xchihab’ li neke’k’utuk rik’ineb’ ru’uj ruq’eb’ ut neke’reetz’uheb’ laj tiikil taaqenel re li Jesukristo.Eb’ li kristiaan sa’ li kab’l neke’reetz’uheb’ ut neke’xse’eheb’ li ani neke’xpaab’ li taqlahom, rik’in royb’eninkil naq te’risi xwankil ut te’reetz’u lix paab’aaleb’ chirix li Jesukristo ut chirix lix evangelio.
Ut xb’aan li raatineb’ li neke’wiib’ob’resin ch’oolej ut li majewank neke’xb’aanu reheb’ li neke’paab’an, junjunqeb’ li ak xyalomeb’ ru li che’ neke’xutaanak chirix li evangelio xe’xk’ul.
Neke’b’oqe’ xb’aaneb’ li b’alaq’ sa’ li ruchich’och’; neke’el chiru li che’ ut li ru, ut, sa’ raatin li Qaawa’, “neke’xjalb’ehi rib’ sa’eb’ li b’e ink’a’ us xk’amb’al, ut neke’sach.”10Sa’ li ruchich’och’ a’in anajwan, eb’ laj k’anjel re li xik’ na’ilok qe neke’k’anjelak naab’al hoor chik re xnimob’resinkil sa’ junpaat li nim ut paapookil kab’l.
Lix nimob’resinkil a’an, nawulak toj chixjunpak’al lix ha’il li nima’, rik’in royb’eninkil naq te’wulaq toj sa’eb’ li qochoch, ut li neke’k’utuk chi ru’uj uq’ej ut neke’eetz’un neke’xkawob’resi xyaab’ lix bociin sa’ internet.11Li Awa’b’ej Nelson kixch’olob’, “Laj xik’ ilol qe yoo chixnimob’resinkil kaa sut lix k’anjel re xpo’b’al lix nawom qach’ool ut xramb’al lix k’anjel li Qaawa’.”12 Chijultiko’q qe li raatin laj Lehi: “Ink’a’ qiqak’eheb’ reetal.”13Us ta naq ink’a’ tento tooxuwaq, tento yo’oon wanqo.
Wan naq wan li ch’ina k’a’aq re ru naru tooxb’alq’usi sa’ li qamusiq’ejil wanjik.
Meekanab’ naq lee patz’om, li eetz’uuk xb’aaneb’ jalan, li amiiw maak’a’eb’ xpaab’aal, malaj li palto’k ut rahil ch’oolej texxjalb’ehi rik’in li osob’tesihom ki’, saq ru, k’a’jo’ xsahil, naq’ixnob’resin, naxk’ub’ela li aamej ut nachal chaq sa’ li ru li che’.
Chiwanq lee ru ut lee raam rajlal chi jayalinb’il rik’in li Kolonel, Jesukristo, ut sa’ li junelik sahil ch’oolejil li nachal ka’ajwi’ rik’in a’an.Lix paab’aal laj Jason HallSa’ junio li wixaqil, xKathy, ut laa’in koowulak chaq sa’ lix muqb’al laj Jason Hall.
Naq kikam, wan chaq re 48 chihab’ ut yoo chaq chi k’anjelak jo’ awa’b’ej reheb’ lix b’eenil.A’aneb’ a’in li raatin laj Jason chirix jun xnumsihom li kixjal xyu’am:“Wan chaq we 15 chihab’, naq kink’ul jun li toch’e’k naq kinkut wib’ chi xulxu sa’ li ha’.
… Kitoqe’ lin ja’aj ut ink’a’ chik kinru chi eek’ank chalen chire lin ch’ool toj taq’a.
Ink’a’ chik kinru chireek’asinkileb’ li wa’ ut ink’a’ chik mas kinru chireek’asinkileb’ lin tel.
Ink’a’ chik kinru chi b’eek, chi xaqliik, … malaj chi wa’ak.
B’ayaq ajwi’ ninru chi musiq’ak ut chi aatinak.”14“ “At inChoxahil Yuwa’,” kintz’aama, “wi ta ka’ajwi’ ta raj tinruuq chiroksinkileb’ li wuq’, ninnaw naq tin’elq chi uub’ej.
B’aanu usilal, at inyuwa’, b’aanu usilal.
…“ ... “Maq chiwu eb’ li wa’, at inYuwa’; ka’ajwi’ nintz’aama aawe naq tinruuq chiroksinkileb’ li wuq’.” ”15Laj Jason maajun wa chik kiru chiroksinkileb’ li ruq’.
Ma nekexru chirab’inkileb’ li xyaab’ kuxej sa’ li nimla kab’l?
“Jason Hall, li Dios moko narab’iheb’ ta laa tij!
Wi li Dios a’an laj rahonel, chan ru naq nakatxkanab’ chi jo’kan?
K’a’ut naq taapaab’ li Kristo?” Laj Jason Hall kirab’i lix yaab’ xkuxeb’, a’b’an ink’a’ kixk’e reetaleb’.
Kixsik’ b’an xyalb’al xsahil li ru li che’.
Lix paab’aal chirix li Jesukristo kikawu chi tz’aqal.
Kixchoy lix tzolb’al sa’ li universidad ut kisumla sa’ li santil ochoch rik’in xKolette Coleman, ut kixye naq a’an lix rahom lix yu’am.16 Chirix 16 chihab’ xsumlajikeb’, kik’ulman jun chik li sachb’a-ch’oolej: kiyo’la lix chaq’al ru xyumeb’, laj Coleman.Chan ru naq kiniman lix paab’aaleb’?
Li xKolette kixch’olob’: “Kiqakanab’ qib’ rub’el lix k’uub’anb’il na’leb’ li Dios.
Ut kixk’e qoyb’enihom.
Naqanaw naq sa’ jun kutan chalel laj Jason taawanq wi’chik jo’ chanru junxil.
… Naqanaw naq li Dios kixk’e jun aj Kolol qe, ut sa’ xk’ab’a’ lix mayej re tojok-ix nokoru chi ilok chi uub’ej naq naqeek’a xkanab’ankil qib’.”17Naq ki’aatinak sa’ lix muqb’al laj Jason, laj Coleman aj 10 chihab’, kixye naq lix yu’am kixk’ut chiru: “Li qaChoxahil Yuwa’ wan jun xk’uub’anb’il na’leb’ choq’ qe, naq li yu’am sa’ li ruchich’och’ xchaq’alaq ru ut naq tooruuq chi wank jo’ junkab’al.
… A’b’an … tento te’qanumsi junjunqeb’ k’a’aq re ru ch’a’aj ut te’qak’ul li sachk.”Laj Coleman kixye ajwi’: “Li qaChoxahil Yuwa’ kixtaqla chaq li Ralal, li Jesus, sa’ li ruchich’och’.
Lix k’anjel a’an li wank chi tz’aqal re ru.
Chixk’irtesinkileb’ li kristiaan.
Chixraab’aleb’.
Ut chirix a’an chixk’ulb’al rahilal sa’ xk’ab’a’eb’ li qarahilal, li qak’a’uxl, ut eb’ li qamaak.
Chirix a’an kikam sa’ qak’ab’a’.” Laj Coleman kixye ajwi’, “Ut xb’aan naq kixb’aanu a’an, li Jesus naxnaw k’a’ru naweek’a sa’ li hoonal a’in.”“Oxib’ kutan chirix naq li Jesus kikam, a’an … kiq’aj chaq lix yu’am rik’in lix junxaqalil chi tz’aqal re ru.
Aajel ru a’an choq’ we xb’aan naq ninnaw naq … lix junxaqalil lin yuwa’ tz’aqalaq re ru ut toowanq sa’ komonil jo’ junkab’al.”“Chixjunileb’ li q’ojyin chalen naq toj k’uula’alin chaq,” chan laj Coleman, “lin yuwa’ naxye we, “Laa yuwa’ nakatxra, li qaChoxahil Yuwa’ nakatxra, ut laa’at jun chaab’il teelom.” ”18Li sahil ch’oolejil nachal sa’ xk’ab’a’ li JesukristoLi Awa’b’ej Russell M. Nelson kixch’olob’ k’a’ut naq li junkab’al Hall wan xsahileb’ xch’ool ut royb’enihomeb’.
Aʼan kixye:“Li sahil ch’oolejil naqeek’a mas b’ab’ay rilom rik’in li naqanumsi sa’ li qayu’am, ut wan naab’al rilom rik’in chan ru naqil li qayu’am.“Naq naqajayali li qayu’am rik’in lix k’uub’anb’il na’leb’ re li kolb’a-ib’ re li Dios ... jo’ ajwi’ li Jesukristo ut lix evangelio, naru naqeek’a xsahil qach’ool a’ yaal k’a’ru li nak’ulman—malaj li ink’a’ nak’ulman—sa’ li qayu’am.
Li sahil ch’oolejil nachal rik’in ut b’antiox re a’an.
A’an lix yo’leb’aal chixjunil li sahil ch’oolejil.
…“Wi naqak’e li qilob’aal sa’ li ruchich’och’ … , maajun wa taqanaw ru li sahil ch’oolejil.
… [Li sahil ch’oolejil] a’an jun li maatan li nachal qik’in rik’in xyalb’al wank chi tiik jo’ kixk’ut li Jesukristo.”19Jun yeechi’ihom naq nekexsutq’iikWi wanjenaqat chi maak’a’ li ru li che’ aawik’in chiru naab’al hoonal, chanawaq naq eb’ lix tel li Kolonel junelik ye’yookeb’ choq’ aawe.
A’an nab’oqok rik’in rahok, “Jalomaq eek’a’uxl ut chalqex wik’in.”20 K’i ru li che’ ut junelik wan.
Moko naru ta chi loq’mank rik’in tumin, ut maa’ani chi aj-u narame’.21Wi nakawaj q’ajk chiru li che’ ut xyalb’al wi’chik li ru li che’, tikib’ rik’in tijok chiru laa Choxahil Yuwa’.
Paab’ li Jesukristo ut lix wankilal lix mayej re tojok-ix.
Ninyeechi’i aawe naq wi taawil li Kolonel “sa’ li junjunq aak’oxlahom,”22 aawehaq li ru li che’, k’a’jo xsahil choq’ aawe, tixsahob’resi laa ch’ool, “a’an li q’axal nim reheb’ chixjunil li maatan re li Dios.”23Oxib’ xamaan chaq anajwan, kiwil li sahil ch’oolejil naxk’e li ru xche’ li Kolonel, naq xKathy ut laa’in koowulak chaq sa’ li rosob’tesinkil li Santil Ochoch re Lisboa, Portugal.
Eb’ li yaal re li evangelio k’ojob’anb’il wi’chik ke’wulak aran Portugal sa’ li chihab’ 1975, naq kik’uub’aman li ach’ab’aak chi paab’ank.
Naab’al reheb’ laj santil paab’anel li ke’xyal ru li che’ xb’een sut naq toj maak’a’eb’ li ch’uut, maak’a’eb’ kapiiy chi moko junaq li santil ochoch toj 1.600 chi kiloom, ke’saho’ xch’ool qik’in xb’aan naq li raarookil ru li che’ anajwan taatawmanq chi tuub’ sa’ li rochoch li Qaawa’ aran Lisboa, Portugal.
K’a’jo’ naq nawoxloq’iheb’ ut ninnimaheb’ ru laj Santil Paab’anel sa’ Roso’jikeb’ li Kutan a’an li neke’xkanab’ li raam chi chapcho rik’in li Kolonel.Li Kolonel kixye, “Ani nakanaak wik’in ut laa’in rik’in, a’an q’axal na’uuchink, xb’aan naq wi jachjooqex wik’in maak’a’ naru teeb’aanu.”24Eq’la chaq naq x’aatinak reheb’ li komon sa’ li Iglees chiru li ruchich’och’, li Awa’b’ej Nelson kixye, “Ex was wiitz’in, laa’ex jun yo’yookil reetalil li k’a’ru nachal xb’aan xpaab’ankil lix k’utum li Jesukristo.” Kixye ajwi’: “Nekexinb’antioxi!
Nekexinra!”25Nakatqara, Awa’b’ej Nelson.Laa’in tz’aqal aj yehol nawom chirix lix wankilal li k’utb’esinb’il na’leb’ li nahilan sa’ xb’een li qaraarookil Awa’b’ej.
A’an lix profeet li Dios.
Jo’ laj Lehi re najter kutan, li Awa’b’ej Russell M. Nelson nokoxb’oq laa’o, ut chixjunil lix junkab’al li Dios, chi chalk ut chi tz’aqonk chixtzekankil li ru li che’.
Nintz’aama naq chiwanq qatuulanil ut qakawilal re xtaaqenkil lix na’leb’.Ninch’olob’ xyaalal chi tuulan naq li Jesukristo a’an Ralal li Dios.
Lix rahom, lix wankilal, ut li ruxtaan naxk’am chaq chixjunil li nim xtz’aq chi junelik.
Ninch’olob’ xyaalal a’an sa’ xk’ab’a’ li Jesukristo, amen.
Sa’ xtz’ilb’al rix li raatin li qaraarookil profeet, Awa’b’ej Russell M. Nelson , xintaw jun aatin li rajal naroksi.
Li aatin, a’an wankilal.Sa’ li jolomil ch’utub’aj-ib’ chirix naq kib’oqe’ choq’ apostol, li Awa’b’ej Nelson ki’aatinak chirix li wankilal.1 Chiru xnumikeb’ li chihab’, toj nak’utuk chirix wankilal.
Chalen chaq naq xqaxaqab’ xwankil li Awa’b’ej Nelson jo’ li qaprofeet, a’an nak’utuk chirix wankilal—a’ lix wankilal li Dios—ut chan ru naq taqak’ul.
Kixk’ut chan ru naq taqoksi lix wankilal li Dios naq naqileb’ li qas qiitz’in,2 chan ru naq li jalb’a-k’a’uxlej naxb’oq xwankilal li Jesukristo ut lix tojb’al rix li maak sa’ qayu’am,3 ut chan ru naq li tijonelil—lix wankilal li Dios—narosob’tesi chixjunileb’ li te’ok sa’ sumwank rik’in a’an.4 Li Awa’b’ej Nelson kixk’ut naq lix wankilal li Dios nak’eeman reheb’ chixjunileb’ li tiqb’ileb’ sa’ li santil ochoch naq neke’xpaab’ lix sumwank.5Xtoch’e’ inch’ool xb’aan li raatin li Awa’b’ej Nelson sa’ li jolomil ch’utub’aj-ib’ re abril 2020.
A’an kixye: “Tzolonqex ut tijonqex re teetzol xkomon chik chirix li wankilal ut li nawom li ak tiqib’anb’ilex wi’, malaj li toj textiqib’aaq wi’.”6Re xb’aanunkil li kixye, laa’in xintzolok ut xintijok, ut chi jo’kan xintaw inna’leb’ chirix li wankilal ut li nawom li ak xintiqib’aak wi’—ut li toj tintiq’ib’aaq wi’ moqon.Ch’a’aj xtawb’al ru li tento taqab’aanu re roksinkil lix wankilal li Dios sa’ qayu’am, a’b’an xink’e reetal naq naru xtawb’al ru rik’in xtz’ilb’al rix sa’ li qak’a’uxl ut xtz’aamankil naq li Santil Musiq’ej tixkutanob’resi li qana’leb’.7 Li Elder Richard G. Scott kixch’olob’ k’a’ru lix wankilal li Dios: a’an “li wankilal re taqab’aanu li ink’a’ naru qajunes qib’.”8Aajel ru xnujob’resinkil qach’ool ut li qaam rik’in li raatin li Dios ut li paab’aal chirix li Jesukristo re tooruuq chixk’ulb’al lix wankilal li Dios re qatenq’ankil sa’ li ch’a’ajkil kutankil a’in.
Chi maak’a’ li raatin li Dios ut li paab’aal chirix li Jesukristo sa’ qach’ool, maare taalajq lix nawom qach’ool ut li qapaab’aal, ut ink’a’ chik taawanq qik’in li wankilal naraj li Dios xk’eeb’al qe.
Maak’a’ aj-e li paab’aal li yal pak’b’il.
Ka’ajwi’ li paab’aal ut li raatin li Dios li k’ojob’anb’il sa’ li qaam naru tooxwaklesi—ut tooxkanab’ chixk’ulb’al lix wankilal a’an.Naq li Hermana Johnson ut laa’in yooko chixk’iresinkileb’ li qakok’al, xqaye reheb’ naq te’xtzol li wajb’ak.
A’b’an, ka’ajwi’ xqakanab’eb’ chixtzolb’al li wajb’ak wi te’xb’aanu practicar wulaj wulaj.
Jun li sabado, li qarab’in, xJalynn, kiraj b’atz’unk rik’ineb’ li ramiiw, a’b’an maji’ naxtoch’ li piano.
Ak naxnaw naq kixye naq tixb’aanu practicar chiru 30 k’asal, kiraj raj roksinkil jun li cronometro, xb’aan naq ink’a’ xraj xq’axb’al li hoonal ak xxaqab’.Xxaqab’ rib’ chiru li microondas naq yoo chi xik toj sa’ li piano, ut xpitz’ junjunqeb’ li boton.
A’b’an sa’ xna’aj xlochb’al li cronometro, xk’e li microondas chi k’uub’ank chiru 30 k’asal.
Chirix xnumik 20 k’asal, xko’o wi’chik sa’ li cocina re rilb’al jarub’ chik k’asal tixb’aanu practicar ut xtaw naq xloch li xam sa’ li microondas.X’el sa’ kab’l re intawb’al ut xjap re chixyeeb’al naq yoo chi k’atk li qochoch.
Sa’ aanil xin’ok sa’ li kab’l ut xink’e reetal naq yoo chi k’atk li microondas.Re xkolb’al li qochoch chiru li xam, xwisi lix cable li microondas, ut chi chapcho li cable sa’ wuq’ xintaqsi li microondas.
Xwaj xkolb’al li qochoch, jo’kan naq xinkut li microondas chinsutam rik’in li cable re naq ink’a’ tinixk’at, toj reetal naq xinkut chirix kab’l.
Aran xqachup li xam rik’in li ha’.K’a’ru xk’ulman?
Tento naq wan k’a’aq re ru chi sa’ li microondas re roksinkil lix wankilal, ut naq maak’a’ wan chi sa’, li microondas naroksi li wankilal a’an, natiqwo’, ut na’ok chi k’atk.9 Kiloch xxamlel li qamicroondas xb’aan naq maak’a’ wan chi sa’.Chi jo’kan ajwi’, eb’ li wankeb’ xpaab’aal ut li raatin li Dios sa’ xch’ooleb’ te’ruuq chixk’ulb’al ut chi numtaak sa’ xb’een li lochlookil tzimaj li tixtaqla laj tza re qasachb’al.10 Wi ta ink’a’ chi jo’kan, maare te’lajq li qapaab’aal, li qayo’onihom, ut lix kawilal qach’ool, ut jo’ li microondas li maak’a’ wan chi sa’, toosache’q.Xintzol naq wi wan li raatin li Dios chi sa’ li waam, rochb’een li paab’aal chirix li Jesukristo ut lix tojb’al rix li maak, naru tink’ul lix wankilal li Dios re tinnumtaaq sa’ xb’een laj tza ut yalaq k’a’ru tixyal xtaqlankil we.
Naq naqak’ul li ch’a’ajkilal, naru taqapaab’ li raatin laj Pablo chirix lix yeechi’ihom li Qaawa’: “Moko li xiwak ta xqamaatani chaq rikʼin li Dios, aʼbʼan lix kawubʼ qachʼool, li rahok ut kuyuk-ibʼ.”11Sa’ xsaajilal, li Kolonel “yoo chi kʼiik ut chi kawuuk, nujenaq chi chaabʼil naʼlebʼ; ut li rusilal li Dios wank chixbʼeen.”12 Naq yoo chi nimank, “li Jesus yoo chi k’iik rik’in xna’leb’ ut rik’in xteram, sa’ chaab’ilal chiru Dios ut chiruheb’ li winq.”13 Ut sa’ xtiklajik lix k’anjel, eb’ li ke’ab’ink re “ke’kana chi sachsookeb’ xch’ool rik’in lix k’utum, xb’aan naq na’aatinak rik’in wankilal.”14B’antiox re lix kawresinkil rib’, li Jesus kiniman xwankilal ut kiru chi numtaak sa’ xb’een li aaleek xb’aan laj Satanas.15 Rik’in xtaaqenkil li Kolonel ut xkawresinkil qib’ sa’ xtzolb’al li raatin li Dios ut xkawob’resinkil li qapaab’aal, laa’o ajwi’ naru taqak’ul xwankilal li Dios re xtz’eqtaanankil li aaleek.Chiru li hoonal a’in naq ramb’il chiqu xch’utub’ankil qib’ ut ok sa’ li santil ochoch, xink’e inch’ool chi tzolok chirix lix wankilal li Dios li nachal qik’in naq noko’ok sa’ ut naqapaab’ li sumwank re li santil ochoch.
Jo’ naxye sa’ li tij re rosob’tesinkil li santil ochoch re Kirtland, noko’el chaq sa’ li santil ochoch chi kawresinb’il rik’in lix wankilal li Dios.16 Ink’a’ na’oso’ li wankilal naxk’e li Dios reheb’ li neke’ok sa’ sumwank rik’in sa’ li santil ochoch, ut moko ramb’il ta chiqu roksinkil li wankilal a’an sa’ xq’ehil jun nimla yajel.
Lix wankilal malaj sa’ qayu’am ka’ajwi’ wi ink’a’ naqapaab’ li qasumwank ut wi naqab’aanu li k’a’ru narisi qak’ulub’il chixk’ulb’al.Naq li wixaqil ut laa’in xqajolomi li mision re Tailandia, Laos, ut Myanmar, xqak’e reetal lix wankilal li Dios li nachal rik’ineb’ li neke’ok sa’ ut neke’xpaab’ li loq’laj sumwank sa’ li santil ochoch.
B’antiox re li Fondo General de Ayuda para los Participantes del Templo, naab’aleb’ laj santil paab’anel sa’eb’ li tenamit a’in ke’ru chi wulak sa’ li santil ochoch chirix naq xe’xb’aanu li jo’k’ihal naru chiruheb’.
Jultik we naq xink’ul jun ch’uut chi aj santil paab’anel aj Laos sa’ li aeropuerto aran Bangok, Tailandia, re naq tintenq’aheb’ wulak sa’ jalan chik li aeropuerto re te’xik sa’ Hong Kong.
Jwal saheb’ xch’ool li komon a’in xb’aan naq xikeb’ re toj sa’ rochoch li Qaawa’.Naq xqak’uleb’ wi’chik sa’ xsutq’ijikeb’, xqak’e reetal li k’iik ut li wankilal xe’xk’ul naq xe’tiqib’aak sa’ li santil ochoch ut xe’ok sa’ sumwank rik’in li Dios.
Relik chi yaal, eb’ laj santil paab’anel a’in xe’el chaq sa’ li santil ochoch “chi kawresinb’il rik’in lix wankilal.”17 Li wankilal re xb’aanunkil li ink’a’ naru te’xb’aanu xjunes rib’ kixkawob’resiheb’ chixk’ulb’al li ch’a’ajkilal re wank jo’ komon re li Iglees sa’ xtenamiteb’, ut chixjultikankil “li esil q’axal nim ru ut nim xloq’al, sa’ li yaal”18 naq yookeb’ chixkab’lankil li rawa’b’ejihom li Dios aran Laos.Chiruheb’ li kutan a’in naq tz’apb’ileb’ li santil ochoch, ma yooko chixkanab’ankil qib’ chiru li qasumwank re li santil ochoch re naq k’ojob’anb’il tz’aqal xb’ehil li qayu’am?
Xpaab’ankileb’ li qasumwank tixk’e qanawom chirix li taachalq sa’ qayu’am ut tooxtenq’a chixyalb’al qaq’e chixk’ulb’al chixjunil li naxyeechi’i li Qaawa’ wi tiikaqo chi paab’ank.Nekexinb’oq chixsik’b’al li wankilal naraj li Dios xk’eeb’al eere.
Ninch’olob’ xyaalal naq wi taqasik’ lix wankilal, taqak’ul qanawom chirix lix rahom li qaChoxahil Yuwa’ choq’ qe.Ninch’olob’ xyaalal naq xb’aan lix rahom li qaChoxahil Yuwa’ choq’ qe, a’an kixtaqla li Ralal raaro xb’aan, li Jesukristo, re qakolb’al ut re xtojb’al qix.
Ninch’olob’ xyaalal li Jesukristo, li wan anchal li wankilal rik’in,19 ut ninb’aanu sa’ xk’ab’a’ li Jesukristo, amen.
Ex raarookil was wiitz’in, naq nokowulak sa’ xraqik li nimla jolomil ch’utub’aj-ib’ a’in, ninb’antioxi re li Qaawa’ xb’aan lix musiq’ahom ut lix kolb’al qix.
Li aatin xe’qab’i xoohe’xtzol ut xe’xwaklesi qach’ool.Moko yeeb’ileb’ ta re li xe’aatinak k’a’ru te’aatinaq wi’.
Sa’ junjunqal b’an xe’tijok re xk’ulb’al li k’utb’esinb’il na’leb’ sa’ xkawresinkil li raatineb’.
Choq’ we, nink’oxla naq k’a’jo’ xchaq’al ru naq li xe’yeeman chanchan ta wi’ naq tz’aqal neke’xk’uli rib’.
Naq teetzoleb’, yalomaq eeq’e chixtzolb’al li k’a’ru naraj xk’utb’al li Qaawa’ cheru rik’ineb’ lix moos.K’a’jo’ xloq’al ru li b’ich xqab’i.
Nim li qab’antioxihom choq’ reheb’ laj wajb’ li xe’xjunaji lix seeb’al re xb’oqb’al lix Musiq’ li Qaawa’ sa’ li junjunq chi ch’utam.
Ut a’an xrosob’tesiheb’ li tij ut eb’ li xe’wan sa’ li junjunq chi ch’utam.
Relik chi yaal, li jolomil ch’utub’aj-ib’ xwan wi’chik jo’ jun musiq’ejil tzakemq choq’ qe chiqajunilo laa’o.Naqoyb’eni ut naqatz’aama naq li rochoch li junjunq chi komon taajalmanq sa’ jun tz’aqal santil na’ajej re paab’aal, b’ar wi’ taaruuq chi wank lix Musiq’ li Qaawa’.
Us ta li wech’ok-ib’ nokoxsuti chiqajunilo, li rochoch jun komon naru chi wulak jo’ jun choxahil na’ajej, b’ar wi’ li tzolok, li tijok, ut li paab’aal neke’ru chixjunajinkil rib’ rik’in rahok.
Nokoru chi wulak chi wank jo’ xtzolom li Qaawa’ naq naqakol rix ut noko’aatinak sa’ xk’ab’a’ b’ar wi’ wanqo.Li rajom li Dios a’anaq raj li qajom ajwi’ laa’o.
A’an naraj naq eb’ li ralal xk’ajol te’xsik’ ru sutq’iik rik’in a’an, chi kawresinb’ileb’, chi k’ulub’ejeb’, chi tiqib’anb’ileb’, chi tz’apb’ileb’ sa’ junajil, ut chi tiikeb’ chiruheb’ li sumwank b’aanunb’il sa’eb’ li santil ochoch.Anajwan wankeb’ 162 santil ochoch osob’tesinb’ileb’.
Eb’ li jwal najter kab’lankileb’ a’aneb’ eetalil re li paab’aal ut li k’utb’esinb’il matk’ reheb’ li qaraarookil xb’eenil aj paab’anel.
Li junjunq chi santil ochoch kab’lanb’il xb’aaneb’ kiruhan xb’aan lix nimal ru xmayejeb’ ut xyalb’aleb’ xq’e.
Li junjunq a’an waklesinb’il jo’ jun q’ol nim xtz’aq sa’ lix koroonil li ke’ru chixb’aanunkil li xb’eenil aj paab’anel.Wan li qaloq’laj teneb’ankil chirilb’aleb’.
Jo’kan naq eb’ li santil ochoch reheb’ lix b’eenil aj paab’anel, te’xtikib’ moqon x’ak’obresinkil ut xchab’ilob’resinkil ut, wan chik naq maare te’uxmanq xjalb’al chi nim.
Jo’ chanru naru, taayalmanq xkanab’ankil jo’ chanru ak wan chaq li junjunq chi santil ochoch, re naq ink’a’ taasachq lix ch’ina-usal ut lix seeb’aleb’ li kristiaan ke’wan chaq junxil.Ak xpuk’tesiman li esil chirix li Santil Ochoch re Saint George, Utah.
Sa’ li viernes 19 abril re 2019 taayeemanq resil li ak’ob’resink taab’aanumanq sa’ li Santil Ochoch re Lago Salado, sa’ lix sutam ut li na’ajej li wan chixk’atq nimla kab’l oficina re li Iglees.Chiruheb’ li chihab’ chalel te’ak’ob’resiiq ajwi’ li Santil Ochoch re Manti ut Logan, Utah.
Taayeemanq resil li k’uub’anb’il na’leb’ a’in naq ak kawresinb’ilaqeb’.Li k’anjel a’in naraj xyeeb’al naq te’tz’apmanq li junjunq chi santil ochoch chiruheb’ li kutan tixk’am li k’anjel a’in.
Eb’ li komon sa’ li Iglees te’ruuq chi wulak chi loq’onink ut chi k’anjelak sa’eb’ li santil ochoch li wankeb’ nach’ chiruheb’.
Naq te’raqe’q li junjunq chi k’anjel, taa’osob’tesimanq wi’ichik li junjunq chi santil ochoch yiib’anb’il najter.Ex was wiitz’in, naqak’oxla naq jun li santil ochoch a’an li kab’l jwal loq’ re li Iglees.
Naq naqaye resil xkab’lankil junaq chik ak’ santil ochoch, li kab’l a’an na’ok jo’ xkomon lix santil esilal li qa’Iglees.
Anajwan, ab’ihomaq chi ch’anch’o ut rik’in oxloq’.
Wi ninye resil junaq santil ochoch sa’ junaq na’ajej nekera laa’ex, nintz’aama eere naq, ka’ajwi’, teekub’si lee jolom re xyeechi’inkil jun li tij re b’antioxink sa’ hasb’ ut sa’ lee raam.
Ink’a’ naqaj naq teejap eere re naq ink’a’ taqisi xloq’alil li na’uxman arin sa’ li jolomil ch’utub’aj-ib’ a’in ut xloq’alileb’ lix santil ochoch li Qaawa’.Anajwan nasaho’ qach’ool chixyeeb’al eere li k’a’ru yooko chaq chixk’uub’ankil chirix xkab’lankileb’ jun siir chik li santil ochoch sa’eb’ li n’a’ajej a’in:Pago Pago, Samoa Americana; Ciudad de Okinawa, Okinawa; Neiafu, Tonga; Valle de Tooele, Utah; Moses Lake, Washington; San Pedro Sula, Honduras; Antofagasta, Chile; Budapest, Hungría.B’antiox eere ex raarookil was wiitz’in.Naq noko’aatinak chirixeb’ li santil ochoch, eb’ li najter jo’ eb’ li ak’, chiqak’utaq chiqajunilo, rik’in li qab’aanuhom, naq laa’o tz’aqal xtzolom li Qaawa’ Jesukristo.
Chiqa’ak’ob’resi li qayu’am rik’in li qapaab’aal ut xkanab’ankil qib’ chiru a’an.
Chiqataw li wankilal re lix tojb’al rix li maak rik’in xjalb’al qak’a’uxl rajlal kutan.
Ut chiqaq’axtesi li qayu’am choq’ re k’anjelak chiru li Dios ut chiruheb’ li ralal xk’ajol, sa’ xka’pak’alil li tz’apleb’ t’ikr.Ninkanab’ lin rahom ut li wosob’tesihom, ut ninye eere naq li k’utb’esinb’il na’leb’ toj wan arin, sa’ lix Iglees li Qaawa’.
Ut naq toj taawanq roj reetal “li rajom li Dios taatz’aqob’resiiq ru, ut li Nimla Jehova tixye naq choyb’il li k’anjel.”1Chi jo’kan nekexwosob’tesi ut ninch’olob’ xyaalal naq yo’yo li Dios!
Li Jesus a’an li Kristo!
A’an a’in lix Iglees.
Laa’o lix tenamit.
Sa’ lix loq’laj k’ab’a’ li Jesukristo, amen.
Ex was wiitz’in, chiru wiib’ kutan yooko chi tzole’k chi chaab’il xb’aaneb’ lix moos li Qaawa’, li xe’xsik’ chi anchaleb’ xch’ool xnawb’al k’a’ru naraj a’an naq te’xye.Xqak’ul li qataqlankil choq’ reheb’ li waqib’ po chalkeb’ re.
Anajwan ninpatz’, chan ru toojalaaq rik’in li xqab’i ut li xqeek’a?Li nimla yajel xk’utb’esi naq li yu’am sa’ junpaat naru najala, ut chi kok’ aj xsa’ maak’a’ qawankil chixramb’al.
A’b’an, wan naab’al li k’a’aq re ru li nokoru chixb’eresinkil.
Naru naqaxaqab’ k’a’ru aajel ru ut naqak’uub’ chan ru taqoksi li qametz’ew, li qahoonal, ut li qak’anjeleb’aal.
Naru naqasik’ chan ru taqil qib’ chiqib’il qib’.
Naqasik’ ani chi aj u toowulaq re xk’ulb’al li yaal ut li qab’eresinkil.Lix yaab’ xkux ut lix na’leb’il li ruchich’och’ atawaleb’ ru ut k’iheb’.
A’b’an naab’al reheb’ li xyaab’ kuxej nokohe’xb’alaq’i, nokohe’raale, ut nokohe’xjalb’ehi chiru xb’ehil li sumwank.
Re naq ink’a’ teek’ul li rahilal te’xk’e raj, nintz’aama eere naq teetz’eqtaana li ruchich’och’, ut teek’e b’an xhoonal li Qaawa’ sa’ lee yu’am—wulaj wulaj.Wi lix k’ihal li na’leb’ nakak’ul nachal sa’ internet malaj xkomon chik a’an, laa wankilal chirab’inkil xhasb’ li Musiq’ej taach’inanq.
Wi ink’a’ yookat ajwi’ chixsik’b’al li Qaawa’ rik’in tijok ut xtzolb’al li evangelio wulaj wulaj, nakakanab’ aawib’ chi k’ame’k xb’aan li na’leb’ li maare atawal ru, a’b’an li moko yaal ta.
Us ta tiik chi paab’ank junaq aj santil paab’anel, naru taajalb’ehiiq xb’aan li q’unob’resiik rajlal xb’aan Babilonia.Ex was wiitz’in, nintz’aama eere naq teek’e xhoonal li Qaawa’!
Kawob’resihomaq lix k’ojleb’aal eepaab’aal re naq taakanaaq chi junelik rik’in xb’aanunkil li k’a’ru tixk’e cherochb’eeni rajlal li Santil Musiq’ej.Meekub’si xwankil li nimla yaal naq “li Musiq’ej … na’aatinak chirix li k’a’aq re ru jo’ chanru tz’aqal wan, ut chirix li k’a’aq re ru jo’ chanru tz’aqal taawanq.”1 “A’an tixk’ut cheru chixjunil li k’a’aq re ru tento teeb’aanu.”2Maak’a’aq raj chik nab’oqok re li Musiq’ej jo’ xjayalankil qib’ rik’in li Jesukristo.
Chex’aatinaq chirix li Kristo, chisaho’q eech’ol rik’in li Kristo, cheyal xsahil li raatin li Kristo, ut chetiikisi eerib’ chi uub’ej chi xaqxookex rik’in li Kristo.3 K’ehomaq lee hilob’aal kutan choq’ sahil kutan naq nekeloq’oni a’an, nekek’ul li loq’laj wa’ak, ut nekek’uula xsantilal lix kutan.4Jo’ xinye eq’la chaq, chek’e xhoonal li Qaawa’ sa’ lix santil ochoch.
Maak’a’aq raj chik tixkawob’resi lee musiq’ejil k’ojleb’aal jo’ li k’anjelak ut li loq’onink sa’ li santil ochoch.Naqab’antioxi reheb’ chixjunil li neke’xkawresi li qasantil ochoch.
Yookeb’ chi kab’laak chiru chixjunil li ruchich’och’.
Anajwan, chi sa inch’ool tinye resil naq taqakab’laheb’ li santil ochoch sa’ xweenteb’ li na’ajej a’in: Kaohsiung, Taiwán; Tacloban, Filipinas; Monrovia, Liberia; Kananga, República Democrática del Congo; Antananarivo, Madagascar; Culiacán, México; Vitória, Brasil; La Paz, Bolivia; Santiago Oeste, Chile; Fort Worth, Texas; Cody, Wyoming; Rexburg North, Idaho; Heber Valley, Utah; ut taqab’aanu li rak’ob’resinkil li santil ochcoch re Provo Utah chirix naq na’osob’tesiik li santil ochoch re Orem Utah.Nekexinra, ex was wiitz’in.
Li Qaawa’ naxnaw eeru ut nekexxra.
A’an aj Kolol eere ut aj Tojol eerix.
Naxjolomi ut naxb’eresi lix Iglees.
A’an texxb’eresi ut tixk’am eeb’e sa’ lee yu’am, wi teek’e xhoonal a’an sa’ lee yu’am—wulaj wulaj.Chiwanq taxaq li Dios eerik’in toj reetal naq taqach’utub’ wi’chik qib’, sa’ lix loq’laj k’ab’a’ li Jesukristo, amen.
Naq laj Moroni kiwulak rik’in laj Jose Smith, kixye naq taawanq xk’ab’a’ laj Jose “choq’ chaab’ilal ut choq’ maa’usilal sa’ xyanqeb’ chixjunil li tenamit.”1 Ak xtz’aqlo’ ru li aatin a’an.
Sa’ xpleet li us ut li ink’a’ us, lix k’ojob’ankil wi’chik li evangelio rik’in laj Jose Smith ak xreek’asiheb’ laj paab’anel li neke’xtaaqe jo’ wi’ eb’ laj xik’ ilonel li neke’pleetik chi anchaleb’ xmetz’ew rik’in li k’anjel re Sion ut rik’in ajwi’ laj Jose.
Moko ak’ ta li pleet a’in.
Kitikla chirix naq laj Jose ki’ok sa’ li Loq’laj K’iche’ ut toj yoo anajwan chi jwal ilb’il wi’chik sa’ li Internet.Li Qaawa’ kixye re laj Jose Smith:“Eb’ lix maril li ch’och’ te’patz’oq chirix laa k’ab’a’, ut eb’ li maak’a’eb’ xna’leb’ tate’xse’e, ut li xb’alb’a taajosq’ob’resinq chawix;“A’ut li saqeb’ ru xch’ool, ut li chaab’ileb’ xna’leb’, ut li tiikeb’ li raam, ut li saqeb’ ru xyu’am, te’xsik’ li na’leb’, ut li wankilal ut li osob’tesink chi rajlal rub’el laa wuq’.”2Anajwan laa’in ninye lix nawom inch’ool reheb’ chixjunil li te’raj xtawb’al ru lix loq’laj k’anjel laj Jose Smith, li profeet re lix k’ojlajik wi’chik li evangelio.Ink’a’ na’ajman naq ka’ch’in qach’ool sa’ xch’olob’ankil xyaalal lix k’anjel laj Jose jo’ profeet, aj ilol na’leb’, ut aj k’utb’esinel, xb’aan naq li Qaawa’ junelik naxb’aanu xk’anjel rik’ineb’ li profeet.3 B’antiox re li na’leb’ li xe’k’ojob’aak wi’chik rik’in laj Jose Smith, naab’al chik li naqanaw chirix li qaChoxahil Yuwa’ ut li Jesukristo.
Naqanaw chirixeb’ lix choxahilal, lix komonil chirib’ileb’ rib’ ut qik’in laa’o, ut li nimla k’uub’anb’il na’leb’ re li tojb’al-ix li nokoxkanab’ chi sutq’iik chaq rik’ineb’.Li Awa’b’ej Brigham Young kixye chirix laj Jose: “Kixaqab’aak li aatin sa’ xch’utameb’ li junelik q’e kutan, najter chi toj maji’ nak’ojob’aak li ruch’ich’och’, naq a’anaq li winq, sa’ lix raqikil k’ojlajik li ruchich’och’ a’in, li tixk’am chaq li raatin li Dios reheb’ li tenamit ut tixk’ul lix laawil ut lix wankilal lix Tijonelil li Ralal li Dios.
Li Qaawa’ kixk’e reetal laj Jose … [xb’aan naq] kik’ojob’aak sa’ li junelik q’e kutan re taajolominq sa’ lix raqikil k’ojlajik a’in.”4Jo’ xkawresinkil choq’ re li nimla k’anjel a’in, laj Jose Smith kiyo’la sa’ jun li junkab’al aj rahoneleb’ li neke’xk’ul naab’al li k’a’ru ch’a’aj sa’ li yu’am a’in.
Naq ki’ok chi ninqanq, li k’a’ru nareek’a choq’ re li Dios “wan naq nanumta xchamal,”5 a’ut toj sachso xch’ool xb’aan li wech’ok-ib’ sa’ xyanqeb’ laj jultikanel.
A’b’an jwal us naq laj Jose ink’a’ xkanab’ lix patz’om chixramb’al lix paab’aal.
Kixsik’ xsumenkil xpatz’om sa’ li Santil Hu, ut xtaw li aatin a’in: “Wi junaq eere moko tz’aqal ta xna’leb’, chitz’aamanq re li Dios, li nak’ehok re chixjunileb’ li winq chi numtajenaq ut ink’a’ nach’ilan; ut taak’eemanq re.”6Laj Jose kixye: “Maajun sut ki’ok junaq aatin re li loq’laj hu rik’in xnimal li wankilal sa’ xch’ool junaq winq jo’ ki’ok a’in sa’ li kutan a’an sa’ inch’ool laa’in.
Chanchan ki’ok rik’in nimla metz’ew sa’ chixjunil li reek’ahom inch’ool.
Kink’oxla ut kink’oxla wi’chik.”7Rik’in junes paab’aal, laj Jose kik’anjelak jo’ chanru li k’a’ru xreek’a.
Kixtaw jun na’ajej sa’ muqmu, kiwiq’la, ut ki’ok “chixq’axtesinkil li rajom [xch’ool] chiru li Dios.”8 Wan nimla wankilal sa’ xch’olob’ahom laj Jose chirix li k’a’ru kixk’ul:“Kiwil jun xaqal li saqen, tz’aqal chixb’een injolom, li naxq’ax xlemtz’unkil ru li saq’e, li kikub’e chi timil timil toj reetal naq kikana sa’ inb’een.“… Naq kihilan sa’ inb’een li saqen, kiwil wiib’ chi Winq, li ink’a’ naru chi yeemank chanru xlemtz’unkileb’ ru ut xloq’aleb’, xaqxookeb’ chi kutankil sa’ inb’een.
Jun reheb’ kinraatina, kixpatz’ ink’ab’a’, ut kixye, rik’in xk’utb’al chi ruq’ li jun chik—A’in li Walal Raaro Inb’aan.
Chawab’i a’an!”9Laj Jose Smith kiril li Dios, li Junelikil Yuwa’b’ej, ut li Jesukristo, aj Kolol re ut aj Tojol rix li ruchich’och’.
A’an a’in li Xb’een K’utb’esink kixk’ul laj Jose Smith.
Chirix a’an, laj Jose kixjaltesi ru lix Hu laj Mormon xb’aan lix maatan ut lix wankilal li Dios.
Naab’aleb’ chik aj choxahil taql ke’rula’ani laj Jose, ut ke’xk’ojob’ wi’chik k’a’ru sachenaq k’iila cient chihab’ chaq.
Eb’ li choxahil ula’ a’in rik’in laj Jose Smith ke’xte li choxa ut li junelik q’e kutan chiru qilob’aal.
Lix yu’am laj Jose naxk’ut xyaalal naq wi moko tz’aqal ta qana’leb’, naru taqatz’aama re li Dios sa’ paab’aal ut taqak’ul xsumenkil—wan naq rik’in laj choxahil taql a’ut k’iila sut rik’in xwankil li Santil Musiq’ej, li nokoraatina sa’ qak’a’uxl ut sa’ qach’ool.10 A’an rik’in li Santil Musiq’ej naq taaruuq taqanaw “li yaal chirix chixjunil li k’a’aq re ru.”11Choq’ re naab’al sa’ qayanq, xnawb’al li yaal chirix laj Jose Smith natikla rik’in rilb’al xsa’ lix Hu laj Mormon.
Laa’in kiwil xb’een sut naq jun li saaj aj tzolonelin sa’ seminario.
Rik’in xsaajil lin yoob’anb’il k’oxlahom, laa’in xinb’aanu wib’ jo’ laj Jose Smith naq kiwil, jo’ yookin chixtawb’al li na’leb’ sa’ li hu xb’een sut.
Jwal kaw kinixtoch rilb’al chi jo’kan, jo’kan naq toj nawil lix Hu laj Mormon chi jo’kan.
K’iila sut nawil naq xb’aanunkil chi jo’kan naxnima li woxloq’ihom choq’ re li Profeet aj Jose ut choq’ re li na’leb’ sa’ li loq’laj hu a’in.K’oxla chan raj ru li xreek’a laj Jose naq kixjaltesi ru li aatin chirix li kub’iha’ choq’ re li risinkil li maak.
Laj Jose, li kixk’ul xtaqlankil naq ink’a’ taa’ok sa’ jun reheb’ li iglees, tento raj te’wanq xpatz’om chirix li kub’iha’.
Lix patz’om kixk’am xb’e xkab’ sutil chi tijok, ut li tij a’an xb’oq chaq jun li ula’ rik’in laj Jwan aj Kub’sihom Ha’, li kixk’ojob’ wi’chik li Tijonelil re Aaron ut li wankilal re xb’aanunkil li kub’iha’.12Malaj k’oxla chan raj ru li xreek’a laj Jose naq kixnaw xb’een sut naq li Jesukristo kirula’aniheb’ li tenamit sa’ jun xraqalil chik li ruchich’och’—naq kixtzoleb’, kitijok chirixeb’, kixk’irtesiheb’ lix yaj, kirosob’tesiheb’ lix kok’al, kixq’axtesi wankilal re tijonelil, ut kixjek’i li loq’laj wa’ak sa’ xyanqeb’.13 Maare laj Jose ink’a’ kixnaw sa’ tz’aqal li hoonal a’an, a’ut li kixtzol chirix lix k’anjel li najteril Iglees kixkawresi re naq moqon tixtenq’a li Qaawa’ sa’ xk’ojob’ankil wi’chik li Iglees ajwi’ a’an sa’ li ruchich’och’.Naq yoo chixjaltesinkil ru lix Hu laj Mormon, laj Jose ut li rixaqil li xEmma ke’xnumsi li rahilal sa’ xkamik lix k’uula’al.
Sa’ li kutankil a’an eb’ laj jultikanel neke’xk’ut naq li kok’al li neke’kam chi moko kub’sinb’ileb’ ta xha’ te’wanq sa’ tojb’a-maak chi junelik.
Wi ta wan li na’leb’ a’in sa’ xk’a’uxl, k’oxla chan raj ru li xreek’a laj Jose naq xjaltesi ru li aatin a’in: “eb’ [li] kok’al ka’ch’ineb’ xyu’am maajun jalb’a-k’a’uxlej neke’raj ru.
… [xb’aan naq] eb’ li kok’al yo’yookeb’ rik’in li Kristo, chalen ajwi’ chaq sa’ xk’ojlajik li ruchich’och’.”14Maare li aatin jwal nim xwankil sa’ lix Hu laj Mormon choq’ re jun li saaj Jose a’an raj li rox ch’ol sa’ 2 Nefi.
Sa’ li jun ch’ol a’in wan jun profeetil aatin chirix jun “aj ilol na’leb’ sik’b’il ru” li tixwaklesi li Qaawa’ sa’ roso’jikeb’ li kutan—jun aj ilol na’leb’ aj Jose xk’ab’a’, jo’ chanru xyuwa’.
Li profeet a’in “taataqsiiq xwankil” ut tixb’aanu jun li k’anjel “k’a’jo’ xnimal” choq’ re lix tenamit.
“Nimaq ru jo’ laj Moises” ut tixk’ul “wankilal re xk’eeb’al chi k’utmank li [raatin li Dios].”15 K’oxla chan raj ru li xreek’a laj Jose naq kixk’e reetal naq li aatin a’in naxye naq a’an li winq a’an!
Ink’a’ yal jun najter esil yoo chixjaltesinkil; a’an ajwi’ jun k’utb’esink chirix li roso’jikeb’ li kutan, ut lix k’ojob’ankil wi’chik lix evangelio li Jesukristo—ut naq a’an ajwi’, laj Jose, tixtenq’a xb’aanunkil!Anajwan, wiib’aq cient chihab’ chirix, moko ch’a’aj ta rilb’al chanru ak xtz’aqlo’ li aatin a’in.
Naqanaw li xnimal ru k’anjel kixb’aanu laj Jose jo’ xprofeet li Qaawa’.
A’ut k’e reetal naq sa’ li hoonal naq laj Jose kixjaltesi li aatin a’in, yal b’ab’ay li k’anjel ak xb’aanu.
Toj saaj winq a’an ut toje’ naxket junmay chihab’.
Maji’ k’uub’anb’il li Iglees.
Maajun li teep malaj uq’ej wan, maajun li misioneer, maajun li santil ochoch.
Ink’a’ naab’aleb’ li neke’xnaw li k’ab’a’ej Jose Smith, ut wankeb’ aran li ke’wech’ok rik’in.
Il chik anawjan li nimla k’anjel ak xb’aanu li Qaawa’ rik’in lix moos laj Jose, us ta yoo li wech’ok-ib’ chirix.
Ma ink’a’ naqil sa’ xtz’aqlojik ru li profeetil aatin a’in jun xk’utb’al xyaalal lix profeetil b’oqb’al laj Jose Smith?Choq’ re yalaq ani li yoo ta chi wiib’ank xch’ool chirix laj Jose Smith malaj li yoo chi ch’a’ajko’k rik’in li na’leb’ li moko yaal ta malaj li yal b’ab’ay xnawom chirix laj Jose, nakatinb’oq chixtz’ilb’al rix li ruuchinihom—li k’iila osob’tesink li xe’k’ulun qik’in xb’aan lix k’anjel laj Jose Smith, li profeet re li xk’ojlajik wi’chik li evangelio.Xb’aan naq laj Jose kiwan choq’ profeet, li k’utb’esinb’il na’leb’ ut li profeet ink’a’ chik yal najtereb’.
Li “xkutankil li sachb’a ch’oolej”—li k’utb’esinb’il matk’, li k’irtesink, ut xk’anjeleb’ li anjel—moko raqenaq ta.16Xb’aan naq laj Jose kiwan choq’ profeet, chiqajunilo naru naqak’ul li wankilal ut li osob’tesink sa’ li tijonelil, jo’ li kub’iha’, li maatan re li Santil Musiq’ej, ut li loq’laj wa’ak.Xb’aan naq laj Jose kiwan choq’ profeet, wan qik’in li osob’tesink ut li k’anjel re li santil ochoch li nokoxb’ak’ rik’in li Dios, li nokoxk’e jo’ xtenamit, ut li naxk’utb’esi chiqu “li wankilal re choxahilal.”17Xb’aan naq laj Jose kiwan choq’ profeet, naqanaw naq li sumlaak ut li junkab’al aajel ru sa’ xna’leb’ li Dios choq’ re xsahil qach’ool.
Naqanaw naq rik’in li k’anjel ut li sumwank re li santil ochoch, li qakomonil sa’ junkab’al naru taakanaaq chi junelik.Xb’aan naq laj Jose kiwan choq’ profeet, maawa’ yal jun rilob’aal li choxa wan chiqu—tz’aqal b’an rokeb’aal li junelik q’e kutan teeto wan chiqu.
Naru taqanaw ru “li jun ajwi’ chi tz’aqal Dios, ut li Jesukristo, li [kixtaqla].”18 Naru taqak’ul li junelik yu’am.Ut li na’leb’ jwal nim wi’chik, xb’aan naq laj Jose kiwan choq’ profeet, natam jun k’utb’esink sa’ xb’een li jun chik re xk’utb’al naq li Jesukristo a’an li Ralal li Dios ut laj Kolol re li ruchich’och’.
Ink’a’ naxjuk’ rib’ lix b’ak’b’aleb’ aj yehol nawom chirix li Jesukristo, b’ar wi’ wan ajwi’ li qaprofeet anajwan, laj Thomas S. Monson; eb’ laj tenq’ aj k’ehol na’leb’ sa’ li Xb’eenil Awa’b’ejil; ut eb’ li komon sa’ lix Molameb’ li Kab’laju chi Apostol.
Rochb’eeneb’ lix nawom a’an, laa’in ninye lin nawom ajwi’ laa’in, li tuulan a’ut ch’olch’o: li Jesukristo yo’yo ut naxjolomi lix Iglees.
Laj Jose Smith kiwan ut toj wan choq’ li profeet re lix k’ojlajik wi’chik li evangelio.
Li tijonelil ut lix wankilal li Dios wankeb’ wi’chik sa’ xb’een li ruchich’och’.
Chiqaye chi maak’a’ qaxiw lix nawom qach’ool ut li qab’antioxihom choq’ re li chaab’il profeet, aj ilol na’leb’, t laj k’utb’esinel re li Qaawa’, a’an lin tz’aam sa’ lix loq’laj k’ab’a’ li Jesukristo, amen.
Ex was wiitz’in, nintz’aama naq li Musiq’ej tixb’eresi li waatin anajwan.
Wan jun laq’leb’ li nokoxb’ak’ sa’ junajil.
Xookanab’aak chixk’amb’al lix tijonelil li Dios ut chi k’anjelak sa’ xk’ab’a’.
Kanab’anb’il sa’ qab’een li k’a’ru loq’.
Naab’al li patz’b’il qik’in.Naxye sa’ li Tzol’leb’ ut Sumwank, tasal 121, raqal 36, “Li xk’ulub’il li tijonelil chi junajwa wan chi b’ak’b’il rik’in lix wankilal li choxa.” Jwal chaqal ru li maatan k’eeb’il qe.
Qe laa’o li teneb’ank re rilb’al ut xk’uulankil li tijonelil a’an ut kanaak jo’ k’ulub’ej chixk’ulb’al chixjunil li nimajwal osob’tesink li kawresinb’il xb’aan qaYuwa’ choq’ qe—ut choq’ reheb’ jalan qab’aan.Yalaq ta b’ar nakatxik, naxik laa tijonelil aawochb’een.
Ma xaqxookat sa’ li na’ajej sant?
Naq ok aawe chixk’eeb’al aawib’ ut laa tijonelil sa’ junaq na’ajej malaj jun li k’anjel li xiwajel malaj moko k’ulub’ej ta choq’ aawe malaj choq’ re li tijonelil, xaqab’ aawib’ ut tz’il rix li taak’ulmanq.
Chijultiko’q aawe anihat ut chanru naraj li Dios naq toj tatwanq.
Laa’at jun alalb’ej re li yeechi’ink.
Laa’at jun winq re wankilal.
Laa’at jun ralal li Dios.Li loq’laj maatan a’in re xwankil li tijonelil naxk’am li anchal ch’oolejil teneb’ank jo’ ajwi’ li osob’tesink tz’aqal choq’ qe ut reheb’ jalan.
Choowanq taxaq, yalaq ta b’ar nokotaliman, chi k’ulub’ejo re xb’oqb’al chaq lix wankilal, xb’aan naq ink’a’ naqanaw jo’q’e taa’ajmanq naq taqab’aanu.Sa’ li Guerra Mundial II, jun li wamiiw yoo chi k’anjelak sa’ li Pacifico Sur naq lix avion kipub’aak sa’ xb’een li palaw.
A’an ut li rochb’een ke’piskok chaq rik’in paracaídas sa’ xxamlel li avion, ke’xkawresi xjukub’, ut ke’xchap rib’ sa’ li jukub’ a’an chiru oxib’ kutan.Sa’ rox kutan ke’ril jun li nimla jukub’ li ke’xnaw ru jo’ jun koleb’aal jukub’.
Kixkanab’eb’.
Wulajaq chik kixkanab’eb’ wi’chik.
Ke’ok chi raho’k xch’ool xb’aan naq ke’xnaw naq ink’a’ chik taachalq li jukub’ sa’ li na’ajej a’an.Toja’ naq li Santil Musiq’ej kixye re wamiiw: “Wan li tijonelil aawik’in.
K’e xtaqlankileb’ naq te’xokoq eere.”Kixb’aanu jo’ yeeb’il re: “Sa’ lix k’ab’a’ li Jesukristo ut xb’aan xwankil li tijonelil, q’ajsihomaq chaq eerib’ ut xoko chaq.”Sa’ yal wiib’ oxib’ k’asal, li jukub’ wan chixk’atqeb’ chixxokb’aleb’.
Jun laj k’amol re li tijonelil aj paab’anel ut aj k’ulub’ej, sa’ xch’a’ajkilal, kixk’anjela li tijonelil, ut kirosob’tesi lix yu’am ut xyu’ameb’ jalan.Chiqaye chi junajwa, arin ut anajwan, naq kawresinb’ilaqo junelik choq’ re xhoonalil li tz’aamank, li tenq’ank, ut li osob’tesink.Naq naqachoy anajwan li jolomil ch’utam a’in re tijonelil, ninye eere naq laa’ex “jun tasal tenamit sik’b’il eeru, jun reyil tijonelil” (1 Pedro 2:9).
K’ulub’ejaqo taxaq rajlal re li choxahil yehom a’in chiqix, nintz’aama chi anchal inch’ool sa’ xk’ab’a’ li Jesukristo, laj Kolol qe, amen.
Jun chihab’ rik’in meer chaq, li Awa’b’ej Russel M. Nelson ki’aatinak chirix lix aajelil ru li “k’utuk ut xtenq’ankil xk’iresinkil jun tasal tenamit li naxtz’eqtaana li maak.”1 Eb’ li aatin a’an—“jun tasal tenamit li naxtz’eqtaana li maak”—kinixtoch’ chi kaw sa’ musiq’ej.Naqoxloq’iheb’ li kok’al li neke’xyal xq’e chi wank chi saqeb’ ru ut tiikeb’ chi paab’ank.
Wilom lix kawilal naab’aleb’ li kok’al chiru li ruchich’och’.
Kaw naq neke’xxaqab’ rib’, “[xaqxookeb’] ut ink’a’ [neke’eek’an]”2 yalaq b’ar neke’tawman.
Eb’ li kok’al a’in neke’xtaw ru li choxahil li wan reheb’, neke’reek’a lix rahom li qaChoxahil Yuwa’ choq’ reheb’, ut neke’xsik’ xb’aanunkil li rajom a’an.A’b’anan, wankeb’ li kok’al li ch’a’aj chiruheb’ li wank chi “[xaqxookeb’] ut [chi] ink’a’ [neke’eek’an]” ut li yoo chi rahob’tesiik lix k’a’uxleb’aal.3 Yookeb’ chi sak’e’k xb’aan “li lochlookil tzimaj re li xik’ na’ilok reheb’ ”4 ut neke’raj ru tenq’aak.
A’an a’in jun nimajwal rajb’al naq taqaxaqab’ qib’ re xpleetinkil li maak sa’ xyalb’al qaq’e chixk’amb’aleb’ li qakok’al rik’in li Kristo.Ab’i li raatin li Elder Bruce R. McConkie li kixye haye’ 43 chihab’ chaq anajwan:“Jo’ komon sa’ li Iglees, wanko sa’ jun nimla wech’ok-ib’.
Wanko sa’ jun pleet.
Ak xqoksi qib’ sa’ xk’anjel li Kristo chixpleetinkil laj Lucifer.
…“Li nimla pleet li nokoxsuti yalaq b’ar ut li natoch’ok reheb’ naab’aleb’, junjunqeb’ jwal ra li neke’xk’ul, moko ak’ ta.
…“Anajwan, moko naru ta naq junaq taakanaaq chi ink’a’ tixsik’ b’ar taawanq sa’ li pleet a’in.”5Anajwan, toj yoo li pleet ut kaw wi’chik.
Li pleet wan xtoch’om qe chiqajunjunqal, ut li qakok’al wankeb’ chi uub’ej chiruheb’ li ani nokohe’xpleeti.
Jo’kan ut, q’axal wi’chik aajel ru naq taqakawob’resi li qamusiq’ejil k’uub’anb’il na’leb’ re numtaak.Xkawob’resinkileb’ li qakok’al re naq te’xtz’eqtaana li maak, a’an jun k’anjel ut osob’tesink reheb’ li na’b’ej yuwa’b’ej, li na’chinb’ej yuwa’chinb’ej, li rech alal, laj k’utunel, ut laj jolominel.
Teneb’anb’ilo chiqajunjunqal chi tenq’ank.
A’ut, li Qaawa’ kixk’e tz’aqal xtaqlahom li na’b’ej yuwa’b’ej chixtzolb’aleb’ lix kok’al re te’xtaw ru li “jalb’a-k’a’uxlej, xpaab’ankil li Kristo li Ralal li yo’yookil Dios, ut li kub’iha’ ut li maatan re li Santil Musiq’ej” ut re “te’tijoq, ut naq te’b’eeq chi tiik chiru li Qaawa’.”6Ch’a’aj tana’ li patz’om chirix chanru “[xk’iresinkileb’ li qakok’al] sa’ li saqen ut li yaal”7 xb’aan naq jalan jalanq naraj li junjunq chi junkab’al ut chi al, a’ut li qaChoxahil Yuwa’ ak kixk’e li ninqi na’leb’ li te’tenq’anq qe chiqajunqal.
Li Musiq’ej tooxmusiq’a chanru naru taqatenq’aheb’ li qakok’al sa’ musiq’ej.Re tikib’ank, jwal aajel ru xnawb’al chi rub’elaj lix aajelil ru li qateneb’ankil.
Tento taqataw ru li choxahilal wan qe—ut reheb’ a’an—rub’elaj naq naru taqatenq’aheb’ li kok’al chixnawb’al aniheb’ ut k’a’ut naq wankeb’ arin.
Tento taqatenq’aheb’ chi tz’aqal naq a’aneb’ ralal ut xrab’in jun li Choxahil Yuwa’b’ej aj rahonel ut naq a’an wan lix choxahil oyb’enihom choq’ reheb’.Xkab’, aajel ru xtawb’al ru li tzol’leb’ re jalb’a’-k’a’uxlej re ok chixtz’eqtaanankil li maak.
Li tz’eqtaanank maak ink’a’ naraj naxye naq maak’a’ li qamaak, a’ut naraj naxye naq junelik yooko chixjalb’al qak’a’uxl, yooko chi yo’le’k, ut k’eek’o qach’ool sa’ xb’aanunkil a’in.
Maare li qawankil chixtz’eqtaanankil li maak nachal jo’ jun osob’tesink re xramb’al rajlal li maak.
Jo’ kixya laj Santiago, “Kawaqex chiru laj tza, ut a’an taa’eeleliq cheru.”8Eb’ li saaj aj pleet sa’ lix Hu laj Mormon “numtajenaq xsak’ahileb’ sa’ xkawileb’ xch’ool … ; a’ut k’ehomaq reetal, moko chixjunil ta a’in—a’aneb’ … xaqxookeb’ xch’ool sa’ chixjunil li hoonal sa’ yalaq k’a’ru li k’eeb’il chixb’aanuheb’.” Relik chi yaal, … tzolb’ileb’ chixpaab’ankil lix taqlahom li Dios, ut chi b’eek chi tiik chiru.”9 Eb’ li saaj winq a’in xkoheb’ sa’ li pleet chixk’amb’al lix na’leb’ li Kristo jo’ k’anjeleb’aal re pleet chiru li neke’pleetink reheb’.
Li Awa’b’ej Thomas S. Monson kixjultika qe naq “Rajlal na’ajman ru xkawilal qach’ool chiqajunqal.
Wulaj wulaj sa’ li qayu’am na’aje’ ru li kawil ch’oolej a’an—ink’a’ ka’ajwi’ sa’eb’ li xninqal ru hoonal, jo’kan ajwi’ naq naqasik’ ru k’a’ru taqab’aanu, ut naq naqasume li k’a’ru naqak’ul.”10Li qakok’al neke’xtiqib’ rib’ rik’in li musiq’ejil kolb’a-ib’ aq’ej naq neke’ok chixb’aanunkil li naxb’aanu jun aj tzolom wulaj wulaj.
Maare ink’a’ naqak’e reetal lix seeb’aleb’ li kok’al chixtawb’al ru li wank choq’ tzolom wulaj wulaj.
Li Awa’b’ej Henry B. Eyring kixk’e qana’leb’ naq “chootikib’ eq’la ut moo’eek’an.”11 Jo’kan ut naq li rox laaw re xtenq’ankileb’ li kok’al chixtz’eqtaanankil li maak, a’an naq naqatikib’ xk’utb’al chiruheb’ rik’in rahok li xb’eenil tzol’leb’ ut na’leb’ re li evangelio naq toj ka’ch’ineb’—jo’eb’ li loq’laj hu, eb’ lix Raqalil li Paab’aal, li hu Para la Fortaleza de la Juventud, eb’ li b’ich reheb’ li Tzoleb’aal reheb’ li Kok’al, li jun ch’ol chik chi b’ich, ut xnawom qach’ool—li te’xk’ameb’ li kok’al rik’in li Kolonel.Xk’uulankil naq junelik na’ux li tijok, li tzolok sa’eb’ li loq’laj hu, li q’ojyin re li junkab’al, ut li loq’onink sa’ li hilob’aal kutan nokohe’xk’am sa’ li tz’aqalil, li kawil k’anjelak, ut li usil na’leb’—sa’ jalan chik aatin, li musiq’ejil xchaab’ilal qach’ool.
Sa’ li ruchich’och’ anajwan b’ar ch’a’aj xtawb’al li chaab’il ch’oolej, k’ulub’ejeb’ li qakok’al re xtawb’al ru k’a’ru li tz’aqal chaab’il ch’oolej ut k’a’ut naq aajel ru—tz’aqal wi’chik naq taqakawresiheb’ chixk’uub’ankil ut chixk’uulankileb’ loq’laj sumwank re li kub’iha’ ut re li santil ochoch.
Jo’ naxk’ut Predicad mi Evangelio, “Xk’uulankileb’ lix teneb’ankil naxkawresiheb’ li kristiaan [jo’ ajwi’ li ani q’axaleb’ saaj] re te’xkuub’ ut te’xk’uulaheb’ loq’laj sumwank.”12Li Elder Jeffrey R. Hollan kixk’ut, “Naq noko’aatinak chirix xk’uulankileb’ sumwank, yooko chi aatinak chirix lix ch’ool ut li raam li rajb’al qayu’am.”13 Wan li wankilal aj sachol ch’oolej sa’ xk’uub’ankil ut xk’uulankileb’ sumwank rik’in li qaChoxahil Yuwa’.
Laj tza naxnaw a’in, jo’kan naq a’an naxmoy ru li na’leb’ chirix xk’uub’ankileb’ sumwank.14 Xtenq’ankileb’ li kok’al chixtawb’al ru, chixk’uub’ankil, ut chixk’uulankileb’ loq’laj sumwank, a’an jun chik laaw sa’ xk’iresinkil jun tasal tenamit li naxtz’eqtaana li maak.Chan ru taqakawresiheb’ li qakok’al chixk’uub’ankil ut chixk’uulankileb’ loq’laj sumwank naq neke’ok ut neke’xik chi uub’ej sa’ xb’ehil li sumwank?
Xtzolb’aleb’ li kok’al naq toj ka’ch’ineb’ naq te’xpaab’ lix kok’ teneb’ankil, a’an tixk’eheb’ xmetz’ew chixk’uulankileb’ loq’laj sumwank moqon sa’ xyu’ameb’.Chinwotzaq jun ch’ina eetalil: Sa’ li q’ojyin re junkab’al, jun yuwa’b’ej kixpatz’, “Chan ru wanko jo’ junkab’al?” Li xLizzie, li oob’ chihab’ xyu’am, kixye naq li ras, laj Kevin, yoo chixse’enkil chi numtajenaq ut naq ra xch’ool xb’aan.
Rik’in xutaan, laj Kevin kixye naq yaal li naxye li xLizzie.
Lix na’ laj Kevin kixpatz’ re k’a’ru naru tixb’aanu re naq sa’ xyaalal taawanq rik’in li riitz’in.
Laj Kevin ki’ok chi k’oxlak ut kixyeechi’i re li xLizzie naq chiru xnumik jun kutan ink’a’ tixse’.Sa’ xraqik li kutan jun naq chixjunileb’ ke’ch’utla re tijok jo junkab’al, lix yuwa’ laj Kevin kixpatz’ re laj Kevin chirix lix yeechi’ihom.
Laj Kevin kichaq’ok ut kixye, “Yuwa’, xinb’aanu li xinyeechi’i!” Chi sa sa’ xchool, li xLizzie kixk’ulub’a li kixye, ut li junkab’al ke’saho’ sa’ xch’ool rik’in laj Kevin.Toja’ naq lix na’ laj Kevin kixye naq wi laj Kevin naru xk’uulankil lix yeechi’ihom chiru jun kutan, ma ink’a’ tab’i’ naru tixb’aanu chiru wiib’ kutan?
Laj Kevin kik’ulub’an re naq tixyal xq’e wi’chik.
Ke’nume’ wiib’ kutan, ut laj Kevin toj yoo chixk’uulankil lix yeechi’ihom, ut li xLizze jwal nab’antioxink xb’aan!
Naq lix yuwa’ kixpatz’ re k’a’ut naq jwal chaab’il naq yoo chixk’uulankil lix yeechi’ihom, laj Kevin kixye, “Xink’uula inyeechi’ihom xb’aan naq xinye naq jo’kan tinb’aanu.”Eb’ li kok’ yeechi’ihom, xk’uulanb’ileb’ chi k’iilasutinb’il.
neke’k’amok sa’ li ch’aab’il ch’oolej.
Xk’uulankil li yeechi’ihom rajlal a’an li musiq’ejil kawresink choq’ reheb’ li kok’al re xk’ulb’al li xb’eenil sumwank re li kub’iha’ ut li maatan re li Santil Musiq’ej, sa’ wi’ neke’ok sa’ aatin naq te’k’anjelaq chiru li Dios ut te’ab’inq chiruheb’ lix taqlahom.15 Ink’a’ naru neke’jachman rib’ li yeech’ink ut li sumwank.Sa’ li hu Daniel, naqataw naq laj Sidrak, laj Misak, ut laj Abednago ke’xtz’eqtaana xloq’oninkil lix pak’b’il dios li rey aj Nebukodonosor.16 Li rey kixtijeb’ naq te’k’ute’q sa’ li xam k’a’jo’ xtiqwal wi ink’a’ te’xb’aanu.
Ke’xtz’eqtaana ut ke’xye:“Wi li Dios li naqaloq’oni ru naraj qakolb’al chiru li xam li k’a’jo’ xtiqwal.
…“A’b’anan wi ink’a’ tooxkol, ch’olch’ooq chawu, at awa’b’ej, naq ink’a’ took’anjelaq chiruheb’ laa dios.”17“A’b’anan wi ink’a’.” K’oxla li naraj xyeeb’al li oxib’ chi aatin a’in ut k’a’ru li rilomeb’ rik’in xk’uulankileb’ sumwank.
Eb’ li oxib’ chi saaj winq a’in ink’a’ ke’paab’an xb’aan naq te’kole’q.
Us ta maare ink’a’ te’kole’q, te’xk’uula lix yeechi’ihom re li Qaawa’ xb’aan naq ak ke’xye naq jo’kan te’xb’aanu.
Junelik na’ajman ru xk’uulankileb’ li qachaq’rab’, maak’a’ naxye b’ar wanko.
Eb’ li oxib’ chi saaj winq a’in, jo’ chanchaneb’ li saaj aj pleet, nekeke’xk’ut chi chaab’il chiruheb’ li qakok’al chanru xtz’eqtaanankil li maak.Chan ru naru naqoksiheb’ li na’leb’ a’in sa’ li qochoch ut sa’ li qajunkab’al?
“Chi junjunqil li raqal, chi junjunqil li na’leb’,”18 chi kama’an naqatenq’aheb’ li qakok’al chixtawb’al li chaab’ilal.
Naq neke’xb’aanu lix yeechi’ihomeb’, neke’reek’a li Santil Musiq’ej sa’ xyu’ameb’.
li Elder Joseph B. Wirthlin kixk’ut naq “li maatan q’axal nim re li chaab’il ch’oolej, a’an naw taawanq li Santil Musiq’ej jo’ qochb’een.” 19 Toja’ naq “taanimanq xmetz’ew lix kawilal [xch’ooleb’ li qakok’al] chiru li Dios.”20 Chalen chaq li yo’leb’aal re chaab’il ch’oolej, nab’ululnak jun tasal tenamit kaweb’ rib’ sa’ xtz’eqtaanankil li maak.Ex was wiitz’in, cheq’aluheb’ lee kok’al chi nach’ eerik’in—tz’aqal nach’ re te’ril lee k’anjel chi paab’ank wulaj wulaj ut chanru nekek’uula lee yeechi’ihom ut lee sumwank.
“Eb’ li kok’al jwal junpaat neke’xk’anasi li neke’ril, jo’kan ut, k’utomaq chiruheb’ k’a’ruhaq chaab’il re te’xk’anasi.”21 Yooko chi yaal chi tenq’ank sa’ xtzolb’al ut xk’iresinkil jun tasal tenamit li naxtz’eqtaana li maak chiru li Qaawa’, chi junjunqil li yeechi’ihom ut chi junjunqil li sumwank.Ninch’olob’ xyaalal naq li Jesukristo najolomin re lix Iglees.
Naq nakatzoleb’, nakak’ameb’ xb’e, ut nakaraheb’ li kok’al jo’ chanru li Kolonel, naru taak’ul aamusiq’anb’il na’leb’ li tatxtenq’a xk’iresinkil li kok’al li kaweb’ xch’ool ut neke’xtz’eqtaana li maak.
Lin tz’aam, a’an naq li qakok’al te’xyaab’asi li raatin laj Nefi: “Ma tinaak’e chi sikstok rik’in rilb’al li maak?”22 Ninch’olob’ xyaalal naq aj Kolol qe kixtoj rix lix maak li ruchich’och’23—xb’aan naq kixye naq jo’kan tixb’aanu—ut naq nokoxra jwal wi’chik chiru li naqataw ru24—xb’aan naq kixye naq jo’kan tixb’aanu.
Sa’ xk’ab’a’ li Jesukristo, amen.
Ex was wiitz’in raarookex inb’aan, naq xink’anjelak chaq aran Asia, wan naq eb’ li kristiaan xe’xpatz’ we, “Elder Gong, jarub’eb’ li kristiaan wankeb’ sa’ lix sutam li Iglees sa’ Asia?”Xinye, “Lix yiijach li tenamit re chixjunil li ruchich’och’—3,600 chi millon chi kristiaan.”Anihaq xpatz’: “Ma ch’a’aj xjultikankil chixjunileb’ lix k’ab’a’?”Li jultikank—ut xsachb’al sa’ qach’ool—a’an jun raqal sa’ li qayu’am wulaj wulaj.
Qayehaq, sa’ jun kutan, chirix naq yalaq b’ar xsik’ lix ak’il celular, li wixaqil sa’ roso’jik xk’e xch’ool chi b’oqok sa’ li rajlil rik’in jalan chik celular.
Naq xrab’i naq lix celular yoo chi yaab’ak, li wixaqil xk’oxla: Ani tab’i’ yoo chinb’oqb’al?
Ma’ani xink’e re li ajlil a’an!”Li jultikank—ut xsachb’al sa’ qach’ool—a’an ajwi’ jun raqal sa’ li qajunelikil b’eenik.
Li hoonal, lix taql qach’ool, ut li najultiko’ qe nokoxtenq’a chixtawb’al qana’leb’, chi chaab’ilo’k, ut chinimankil li qapaab’aal.Jo’ naxye li raatin re jun raarookil b’ich:B’ichanqo chiqajunilo choq’ re li JesusOxloq’ ut xnimankil ru.
…Chapomaq, ex aj santil paab’anel, ut k’utumaqNaq relik chi yaal neke’jultika.1Rajlal xamaan, naq nokotz’aqon sa’ li loq’laj wa’ak, naqab’aanu li sumwank re junelik taqajultika A’an.
Sa’ xsik’b’al sa’ xyanq li 400 chi raqal sa’eb’ li loq’laj hu b’ar wi’ naxye li aatin jultikank, arin wankeb’ waqib’ li na’leb’ re tooruuq chixjultikankil junelik.Xb’een, nokoru junelik chixjultikankil A’an naq naqakanab’ qib’ chiruheb’ lix sumwank, lix yeechi’ihom, ut li raatin aj k’ojob’anel ch’oolej.Li Qaawa’ naxjultika lix sumwank maak’a’ roso’jik—chalen chaq lix q’ehil laj Adan toj sa’ li kutan b’ar wi’ li riyajilb’ej laj Adan “te’xk’ulub’a li yaal chire xch’ooleb’ ut te’iloq taqe’q, chirix a’an Sion taa’iloq taq’a, ut chixjunil li choxa taachiq’manq xb’aan sahil ch’oolejil, ut li ruchich’och’ taasiksotq rik’in xsahil xch’ool.”2Li Qaawa’ naxjultika lix yeechi’ihom, ut jo’kan ajwi’ lix yeechi’ihom re xk’amb’aleb’ chaq li jek’inb’il tenamit Israel rik’in lix Hu laj Mormon: Jun chik Ch’olob’anb’il Esil chirix li Jesukristo ut li yeechi’ihom k’eeb’ileb’ re li junjunq komon ut misioneer li naxjultika li nim xloq’aleb’ li aamej.3Li Qaawa’ naxjultikaheb’ ut naxk’ojob’eb’ xch’ool li tenamit ut li kristiaan.
Sa’eb’ li kutan a’in na’ab’iman wi’ resil li pleet ut li choqink,4 wankeb’ “li neke’xk’e xch’ool chirixeb’ li b’eleb’aal ch’iich’, ut [junjunqeb’] chirixeb’ li kaway; a’b’an laa’o re lix k’ab’a’ li Jehova, li qaDios, taqajultiqa,”5 li naxb’eresi “li chalel, jo’ chanru kixb’aanu chaq junxil.”6 Sa’ “li xuwajel kutan,”7 “[naqajultika] naq maawa’ lix k’anjel li Dios li nasache’ xwankil, a’b’an lix k’anjeleb’ li winq.”8Xkab’, nokoru junelik chixjultikankil A’an sa’ xk’eeb’al reetal li ruq rik’in b’antioxink chiru chixjunil li qayu’am.Chi kok’ aj xsa’, li ruq’ li Qaawa’ sa’ li qayu’am saqen ru naq naqasutq’isi li qilob’aal.
Jo’ kixye chaq jun aj k’oxlanel aj paab’anel, laj Soren Kierkegaard: “Li yu’am tento xtawb’al ru xna’leb’ naq nokosutq’isi qib’ chirix.
A’b’an …tento xyu’aminkil chi ub’ej.”9Lin raarookil na’ toje’ xninq’ehi li 90 chihab’ re xyu’am.
Rik’in b’antioxink xch’olob’ xyaalal li rosob’tesihom li Dios sa’ li junjunq xnimal ru k’anjel sa’ xyu’am.
Li resilalil lix junkab’al, li na’leb’ kanab’anb’il chaq xb’aaneb’ lix junkab’al, ut li k’a’ru nokoxb’ak’ jo’ junkab’al nokoxtenq’a chixsahilankil li k’a’ru xqanumsi najter, ut jo’kan ajwi’ naxk’e li yo’onihom ut eetalil choq’ re li chalel.
Aniheb’ ke’xnumsi chaq qe li wankilal re li tijonelil ut eb’ li rosob’tesihom li yuwa’b’ejil aj k’anjel naxch’olob’ xyaalal li ruq’ li Dios chiru li tasal tenamit.Ma jo’q’ehaq xek’oxla eerib’ jo’ jun li yo’yookil hu tz’iib’anbil wi’ li k’a’ru xenumsi chaq—bar wi’ nak’utman li k’a’ru ut chanru nekesik’ jultikank?Qayehaq, sa’ lin saajil, jwal nim li wajom re tinb’atz’unq li baloncesto sa’ li tzoleb’aal.
Naab’al naq xinkawresi wib’.
Sa’ jun kutan laj b’eresihom re li ch’uut a’an kixk’ut li ruq’ chiru junaq li 1.93 m lix teram ut jun chik li wan re 1.88 m lix teram ut kixye we: “Ninru chak’eeb’al sa’ li equipo, a’b’an maare majun sut tatb’atz’unq.” Najultiko’ we naq rik’in xnimal ru li rahom kixtaqsi inch’ool: “K’a’ut naq ink’a’ taayal aaq’e chi ok sa’ futbol?
Usaqat choq’ aj b’atz’unel.” Lin junkab’al ke’xjap re naq xink’e lin b’eenil gol.Nokoru chixjultikankil li ani neke’xk’e qe xb’eenil hoonal, ut xkab’il hoonal, chi anchal ch’oolejil, chaab’ilal, xkuyum, ut sahil ch’oolejil.
Ut nokoru chi wulak jo’ junaq jultikanb’il xb’aaneb’ jalan naq k’a’jo’ neke’raj xtenq’.
Xjultikankil rik’in b’antioxihom lix tenq’ jalaneb’ ut lix wankilal xb’eresihom li Santil Musiq’ej a’an jun eetalil re xjultikankil A’an.
Chi jo’kan ajwi’ nokoru chirajlankil li qosob’tesihom ut rilb’al li k’a’ru xb’aanu li Dios.10Rox, nokoru junelik chixjultikankil A’an naq naqakanab’ qib’ chiru naq li Qaawa’ naxk’ojob’ qach’ool, “Ani xjal lix k’a’uxl chirixeb’ lix maak, a’an ajwi’ kuyb’ileb’ lix maak, ut laa’in, li Qaawa’, ink’a’ chik neke’jultiko’ we.11Naq naqajal qak’a’uxl chi tz’aqal, rik’in xch’olob’ankil xyaalal ut xkanab’ankil li qamaak, qochb’een laj Enos nokopatz’ok, ut na’isiman li qamaak, “Qaawa’, chanru nab’aanuman?” ut naqab’i li sumehom “Sa’ xk’ab’a’ laa paab’aal chirix li Kristo”12 jo’ ajwi’ lix b’oqom naq taqajultika.13Chirix naq naqajal qak’a’uxl ut eb’ laj jolominel sa’ li tijonelil neke’xye naq k’ulub’ejo, maak’a’ xyaalal chik naq yooqo chixch’olob’ankil jun sut ut jun sut chik li qamaak xqanumsi junxil.
Li wan chi k’ulub’ej moko naraj ta xyeeb’al naq tz’aqal qe qu.
Lix k’uub’anb’il na’leb’ li qaChoxahil Yuwa’ re sahil ch’oolejil noqoxb’oq chi wank sa’ tuqtuukilal chiru qab’eenik sa’ li qayu’am re naq sa’ junaq kutan taqataw lix tz’aqalil qe qu rik’in li Kristo,14 ut ink’a’ taawanq chi kok’ aj xsa’ qak’a’uxl, li josq’il, malaj li rahil ch’oolejil xb’an naq moko tzaqalo ta qe qu sa’ li kutan a’in.
Chijultiko’q eere, A’an naxnaw chixjunil li k’a’ru ink’a’ naqaj naq anihaq tixnaw chiqix—a’ut toj nokoxra.Wan naq li yu’am nokoxk’e chixyalb’al qakanab’anqil qib’ chiru li ruxtaan, lix tiik ruhil na’leb’, ut lix raqb’a-aatin li Kristo, jo’ ajwi’ rik’in lix b’oqom li naxk’e xwankil lix Tojb’al rix li Maak chiqak’irtesinkil a’ yaal jo’ chanru yooko chixkuyb’al xmaak li jun ch’ol chik ut laa’o qajunes.Jun saaj ixq re jalan chik tenamit kixsik’ xk’anjel jo’ aj puktesihom, a’b’an li winq li naxk’e li k’anjel maak’a’ ruxtaan.
Kixye re, “Rik’in xjuchb’al ink’ab’a’, tinye xyaalal naq maajun sut tatwank jo’ aj puk’tesihom, ut laa k’anjel a’anaq xpikb’al li ch’och’ nanume’ wi’ li tz’aj ru ha’.” A’an li junaj chi ixq naxpik li ch’och’ nanume’ wi’ li tz’aj ru ha’ sa’ jun ch’uut chi winq.Chirix xnumik junjunq chihab’, li ixq a’an kiwulak chi wank jo’ jun aj jolominel k’anjel.
Sa’ jun kutan jun winq kiwulak chixpatz’bal re naq tixjuch xk’ab’a’ re tixtaw jun xk’anjel.A’an kixpatz’ re:, “Ma nikinjultiko’ aawe?” A’an ink’a’ najultiko’ re.A’an kixye, “Laa’at ink’a’ nikinjultiko’ aawe, a’b’an laa’in nakatjultiko’ we.
Rik’in xjuchil laa k’ab’a’, xaye we naq maajun sut tinwulaq chi wank jo’ aj puktesihom.
Rik’in lix juch laa k’ab’a’ xinataqla chixpikbal li ch’och’ nanume’ wi’ li tz’aj ru ha’, li junaj chi ixq sa’ li ch’uut chi winq.”A’an kixye we, “Naweek’a naq tento tinb’aanu li chaab’ilal re li winq a’an us ta li k’a’ru kixb’aanu we—a’b’an moko wan ta inmetzew a’an.” Wan naq moko natawman ta li metz’ew a’an sa’ li qaam, a’b’an nokoru chixtawb’al naq najultiko’ qe lix Tojb’al rix li Maak xb’aam laj Kolol qe, Jesukristo.Naq nasach qapaab’aal chiru anihaq chik, nach’ote’ li qamatk’, naq napeje’ li qaam jun sut ut jun sut chik, naq naqasik’ li tiikilal ut naqaj li uxtaan, naq nakamuch’ li wuq’ ut nat’ane’ chaq li xya’al qu, naq naqaj xnawb’al k’a’ru taqachap ut k’a’ru taqakanab’, junelik nokoru chixjultikankil A’an.
Li yu’am moko jwal xik’ ru jo’ chanru rajlal nak’utun.
Lix toq’ob’ahom-u maak’a’ roso’jik toxtenq’a chixtawb’al qab’e, li yaal ut li yu’am.15Naq najulitko’ qe li raatin ut lix b’aanuhom, moko taqarahob’tesi ta xch’ooleb’ jalan chi moko taarahob’tesiiq qach’ool laa’o.Lix yuwa’ li wamiiw a’an aj yiib’ahom b’eleb’aal ch’iich’.
Maak’a’ xb’alaq’il lix k’anjel ut nak’utun ajwi’ sa’ li ruq’ xb’aan naq naxch’ajeb’ chi us.
Sa’ jun kutan anihaq sa’ li santil ochoch kixye re lix yuwa’ li wamiiw naq tento raj tixch’aj li ruq’ xb’een wa naq taaxik chi k’anjelaq aran.
Moko kirahob’tesiik ta xch’ool, li chaab’il winq a’in ki’ok b’an chixch’ajb’al li sek’ re lix junkab’al chi ruq’ ut rik’in ha’ ut naab’al xab’on naq toj maji’ na’xik sa’ li santil ochoch.
A’an tz’aqal naxk’ut chiqu eb’ li “[neke’taqe’] sa’ xtzuul li Jehova” ut “[wankeb’] sa’ lix loq’laj na’aj” rik’in li ruq’ jwal ch’ajch’o ru ut lix ch’ool jwal saq ru.16Wi wan qik’in li eek’ahom ink’a’ us sa’ li qaam, li rahilal, li xik’ ilok, malaj tento taqapatz’ xkuyb’al qamaak chiru anihaq, anajwan xq’ehil xb’aanunkil.Xkaa, A’an nokoxb’oq chixjultikankil naq junelik toxk’ul.Nokotzolok rik’in patz’ok ut sik’ok.
A’b’an nintz’aama eere naq meekanab’ chixsik’b’al toj reetal naq texwulaq—jo’ kixye chaq laj T. S. Eliot—“b’ar wi’ xextiqib’ank ut xenaw li na’ajej xb’een sut.”17 Naq kawresinb’ilaqex, tehomaq lee raam chiru lix Hu laj Mormon, chi ak’il, toj xb’een wa.
Tijonqex chi anchal lee ch’ool, chi ak’il, toj xb’een wa.K’ehomaq lee ch’ool chiru li xb’eenil malaj li b’ayaq wan sa’ lee k’a’uxl.
Kanab’omaq naq tixnimob’resi lee paab’aal.
Rik’in li Dios, maak’a’ li na’ajej b’ar wi’ ink’a’ chik nokoru chi sutq’iik.Eb’ li najter profeet ut re li kutan a’in neke’xpatz’ qe naq ink’a’ taqakanab’ naq eb’ lix majelal, li maak, malaj xq’unal xch’ooleb’ li winq—tohe’xk’e chi sachok re li yaal, li sumwank, ut li wankilal aj tojol-ix re lix evangelio k’ojob’anb’il wi’chik.18 A’an a’in jwal nim ru sa’ jun Iglees b’ar wi’ chixjunileb’ te’usaaq rik’in li tz’aqonk li moko tz’aqal ta re ru.
Laj Jose li profeet kixye, “Maajun sut kinye eere naq tz’aqal we wu; a’b’an moko wan ta li sachok na’leb’ sa’ eb’ li k’utb’esinb’il na’leb’ li kink’ut eere.”19Ro’, nokoru junelik chixjultikankil A’an sa’ li hilob’aal kutan rik’in li loq’laj wa’ak.
Sa’ xraqiq lix ruchichoch’il k’anjel ut sa’ xtiklajik lix k’anjel naq ak waklijenaq chi yo’yo, laj Kolol qe kixchap li kaxlan wa ut li viin ut kixpatz’ naq taqajultika lix tib’el ut lix kik’el,20 “xb’aan naq a’ yaal chi kok’ aj xsa’ jo’ nekeb’aanu a’in taajultiko’q eere li hoonal a’in li kinwan wi’ eerik’in.”21Sa’ li k’ojob’anb’il k’anjel re li loq’laj wa’ak, naqach’olob’ xyaalal chiru li Dios li Yuwa’b’ej naq wan qach’ool chixk’ulb’al sa’ qab’een lix k’ab’a’ li Ralal, ut junelik xjultikankil a’an, ut chixpaab’ankil lix taqlahom li kixk’e chaq qe, re taaruuq taawanq junelik lix Musiq’ qik’in.22Jo’ kixk’ut chaq laj Amulek, naqajultika A’an naq nokotijok sa’ xb’een li qach’och’, li qaketomq, ut li qajunkab’al ut naq naqajultika li ani maak’a’ wan re, eb’ li t’ust’u, eb’ li yaj ut eb’ li ch’a’ajkilanb’ileb’.23Ut sa’ xraqik, xwaq, laj Kolol qe nokoxb’oq chixjultikankil junelik A’an jo’ chanru A’an junelik nokoxjultika.Sa’ li ak’ ruchich’och’, laj Kolol qe waklijenaq chi yo’yo kixb’oqeb’ li wankeb’ rik’in chi wulak, sa’ junjunq, ut chixchik’b’al li ruq’eb’ sa’ xk’atq lix sa’ ut chixch’eb’al xk’ob’olal li klawx sa’ li ruq’ ut sa’ li roq.24Sa’ eb’ li loq’laj hu tz’iib’anb’il li esil chirix li waklijik chi yo’yo chi jo’ka’in: “ut li junjunq chi cha’alej ut b’asalilej taak’ojob’aaq rik’in … li tz’aqal xxaqalil chi tz’aqal re ru,” ut “moko taasachq ta yal ta jun rismal jolomej.”25 Chi jo’kan, chek’oxla chi us chanru li tz’ejwalej tz’aqal re ru ut waklijenaq chi yo’yo re laj Kolol qe toj naxk’am li k’ob’olal kik’ob’e’ wi’ xk’atq lix sa’, ut li reetalil li klawx sa’ li ruq’ ut sa’ li roq.26Wan naq chiru xq’ehil li ruchich’och’, eb’ li winq ke’kamsiik chiru li krus.
A’b’an ka’ajwi laj Kolol qe, Jesukristo, nokoxk’ul ut toj naxk’am rik’in li reetalil lix saq ruhil rahom.
Ka’ajwi A’an naxtz’aqob’resi li profetil aatin re taataqsiiq chiru li krus, re toxjilosi chiqajunjunqal, rik’in qak’ab’a’, rik’in A’an.27Laj Kolol qe naxye:“Maare [eb’ a’an te’sachq sa’ xchool], laa’in ink’a’ tatsachq sa’ inch’ool.”“K’e reetal naq sa’ li wuq’ tz’iib’anb’ilat.”28A’an naxch’lob’ xyaalal: “Laa’in li kintaqsiik chaq.
Laa’in li Jesus li kik’ehe’ chiru krus.
Laa’in li Ralal li Dios.”29Sa’ xtuulanil inch’ool ninch’olob’ xyaalal nintz’aama naq junelik taqajultika A’an—sa’ chixjunil hoonal, sa’ chixjunil li k’a’aq re ru, ut sa’ chixjunil na’ajej wanko wi’.30 Sa’ lix loq’laj us santil k’ab’a’ li Jesukristo, amen.
Jun xchamal ru aatin li kixye li rey aj Benjamin sa’ lix k’utum chirix li Kolonel ut lix Tojb’al rix li Maak junelik nanaq wi’chik sa’ li tzolok ut li k’oxlak ninb’aanu chalen k’iila chihab’ chaq.Sa’ li aatin kixye re xchaq’rab’inkil li tenamit li kik’anjela chiru ut li kixra, li rey aj Benjamin kixch’olob’ naq aajel ru xnawb’al lix loq’alil li Dios ut xyalb’al lix rahom, xk’ulb’al risinkil li maak, xk’oxlankil junelik lix nimal ru li Dios, ut li tijok wulaj wulaj ut xxaqab’ankil qib’ chi kaw sa’ li paab’aal.1 Kixye ajwi’ naq rik’in xb’aanunkil a’in, “junelik taasaho’q eech’ool, ut texnujaq rik’in lix rahom li Dios, ut junelik taakanaaq eerik’in li risinkil lee maak.”2Li waatin laa’in anajwan na’aatinak chirix xk’uulankil junelik li risinkil li qamaak.
Li yaal yeeb’il sa’ li aatin a’in naru xkawob’resinkil qapaab’aal chirix li Jesukristo ut li qawanjik jo’ tzolom.
Nintz’aama naq li Santil Musiq’ej toxmusiq’a ut toxwaklesi naq sa’ komonil naqatz’il rix li k’a’ru yaal ut aajel ru sa’ musiq’ej.Yo’lak wi’chik sa’ musiq’ejilSa’ li yu’am a’in nokoyo’la ut naru tooyo’laq wi’chik sa’ musiq’ejil.3 Tijb’ilo xb’aaneb’ li profeet ut li apostol naq taa’ajq qu choq’ re li Dios,4 naq “[tooyo’laq] wi’chik,”5 ut naq ak’ yo’ob’tesinb’ilaqo rik’in li Kristo6 rik’in xk’ulb’al sa’ qayu’am li osob’tesink li naru nachal rik’in lix Tojb’al rix li Maak kixb’aanu li Jesukristo.
Lix “k’ulub’ejil, li ruxtaan, ut li rusilal li Santil Mesias”7 naru toxtenq’a chixq’axb’al ru lix raab’al qib’ qajunes jo’ naraj li ruchich’och’il winq, re naq jwal aj k’ehonelaqo ut aj paab’anelaqo.
Tijb’ilo chixb’eresinkil qayu’am re “[tooxaqliiq] chi maak’a’ [qatz’ajnil] [chiru li Qaawa’] sa’ roso’jik li kutan.”8Li Santil Musiq’ej ut li k’ojob’anb’il k’anjel re li tijonelilLi Profeet aj Jose Smith kixye sa’ k’osb’il ru aatin naq aajel ru xk’anjel li k’ojob’anb’il k’anjel sa’ lix evangelio li Kristo: “Li yo’lak wi’chik nachal xb’aan lix Musiq’ li Dios rik’ineb’ li k’ojob’anb’il k’anjel.”9 Li aatin a’in naxye naq aajel ru li Santil Musiq’ej rochb’eeneb’ li k’ojob’anb’il k’anjel choq’ re li yo’lak wi’chik sa’ musiq’ejil.Li Santil Musiq’ej, a’an roxil li komon sa’ roxichal li Dios.
A’an jun xaqalil re musiq’ej ut naxch’olob’ chixjunil li k’a’ru yaal.
Sa’ loq’laj hu nayeeman resil jo’ laj K’ojob’anel Ch’oolej,10 laj k’utunel,11 ut laj k’utb’esinel.12 A’an ajwi’ jun aj santob’resinel13 li naxch’aj ut naxk’at li k’a’ru tz’aj ut ink’a’ us sa’ li aamej jo’ chanru rik’in xam.Aajeleb’ ru li k’ojob’anb’il k’anjel sa’ lix evangelio li Kolonel ut sa’ li b’e li nawulak rik’in li Kristo ut sa’ xsik’b’al li yo’lak wi’chik sa’ musiq’ejil.
A’aneb’ loq’laj eek’asink-ib’ li wan xmusiq’ejil k’anjel, xjunelikil xyaalal, ut li neke’xk’am rib’ rik’in xchaq’rab’ li Dios.14 Chixjunileb’ li k’ojob’anb’il k’anjel re qakolb’al ut re li loq’laj wa’ak tento te’k’eemanq xb’aan li ani naxk’am xlawil li tijonelil.Eb’ li k’anjel re li kolb’a-ib ut li taqenaqil loq’al li k’anjelanb’ileb’ sa’ lix Iglees li Qaawa’ k’ojob’anb’il wi’chik neke’xq’ax li k’a’ru yal b’aanunb’il jo’ eetalil.
A’aneb’ b’an li numleb’ k’eeb’ileb’ xwankil sa’ wi’ naru te’ok li osob’tesink re choxa sa’ qayu’am chiqajunjunqal.“Ut li xnimal ru tijonelil a’in naxk’anjela li evangelio ut naxk’am xlawil li muqmuukil na’leb’ re li awa’b’ejihom, a’an ajwi’ xlawil li nawom re li Dios.“Jo’kan naq sa’ li k’ojob’anb’il k’anjel re a’an, nak’utman li wankilal re choxahilal.“Ut naq maak’a’ li k’ojob’anb’il k’anjel re a’an, ut li wankilal k’eeb’il sa’ li tijonelil, ink’a’ nak’utman li wankilal re choxahilal chiruheb’ li winq sa’ li tz’ejwalej.”15Li k’ojob’anb’il k’anjel k’ulb’ileb’ ut paab’anb’ileb’ qab’aan, aajeleb’ ru re xtawb’al li wankilal re choxahilal ut chixjunil li osob’tesink sa’ lix Tojb’al rix li Maak kixb’aanu li Kolonel.Xk’ulb’al ut xk’uulankil jun risinkil li maak rik’ineb’ li k’ojob’anb’il k’anjelRe xtawb’al ru chi us chanru naru xk’ulb’al ut xk’uulankil junelik jun risinkil li qamaak, tento naq xb’eenil taqanaw naq chapchookeb’ rib’ chi junajwa oxib’eb’ li k’ojob’anb’il k’anjel li neke’xte chiqu lix wankilal li choxa: li kub’iha’ chi sub’b’il, lix k’eeb’aleb’ li uq’ej choq’ re li maatan re li Santil Musiq’ej, ut li loq’laj wa’ak.Li kub’iha’ chi sub’b’il choq’ re risinkil li maak, a’an “li k’ojob’anb’il k’anjel sa’ xtiklajik li evengelio”16 re li Jesukristo ut tento rub’elanb’ilaq xb’aan xpaab’ankil li Kolonel ut xb’aan li jalb’a-k’a’xulej.
Li k’anjel a’in “a’an jun eetalil ut jun taqlahom li xaqab’anb’il xb’aan li Dios re naq li ralal xk’ajel te’ok sa’ lix awa’b’ejihom.”17 Nab’aanuman li kub’iha’ sa’ xwankil li Tijonelil re Aaron.
Sa’ li b’e li naxik rik’in li Kolonel ut li yo’lak wi’chik sa’ musiq’ejil, li kub’iha’ naxk’e jun li aajel ruxb’een xch’ajb’al li qaam chirix li maak.Sa’ li sumwank re li kub’iha’ wankeb’ oxib’ li teneb’ank: (1) taawanq qach’ool chixk’ulb’al sa’ qab’een lix k’ab’a’ li Jesukristo, (2) junelik taqajultika li Kristo, ut (3) taqapaabeb’ lix taqlahom.
Li osob’tesink yeechi’inb’il sa’ li sumwank a’in, a’an naq “taawanq junelik lix Musiq’ [qik’in].”18 Chi jo’kan, li kub’iha’ a’an jun kawresink-ib’ aajel ru re taaruuq taak’eemanq qaleseens chixk’ulb’al qochb’eeninkil rajlal xb’aan rox li komon sa’ roxichal li Dios.“Li kub’iha’ rik’in ha’ … tento ochb’eninb’ilaq xb’aan li kub’iha’re li Musiq’ej re naq tz’aqalaq xk’anjel.”19 Jo’ kixye li Kolonel re laj Nicodemo, “Ani ink’a’ taayo’laq rik’in ha’ ut Musiq’ej moko truuq ta taa’ok sa’ lix nimajwal awab’ejihom li Dios.”20Oxib’eb’ lix yehom laj Jose Smith neke’xye naq aajel ru naq te’rochb’eeni rib’ li k’ojob’anb’il k’anjel re kub’iha’ chi sub’b’il choq’ re risinkil li maak, ut xk’eeb’aleb’ li uq’ej re xk’eeb’al li maatan re li Santil Musiq’ej.Xb’een li yehom: “Li kub’iha’ a’an jun loq’laj k’ojob’anb’il k’anjel aj kawresinel re xk’ulb’al li Santil Musiq’ej; a’an li numleb’ ut li laaw li taak’anjelamanq wi’ li Santil Musiq’ej.”21Xkab’ li yehom: “Taaruuq raj ajwi’ taakub’si xha’ jun li b’oolx nujenaq chi samahi’, wi ta ink’a’ nab’aanuman choq’ re risinkil li maak ut xk’ulb’al li Santil Musiq’ej.
Li kub’iha’ rik’in ha’ a’an yal xyijach li kub’iha’, ut maak’a’ na’ok wi’ chi maak’a’ jun li xyijach chik—a’an li kub’iha’ re li Santil Musiq’ej.”22Rox li yehom: “Li kub’iha’ rik’in ha’, chi maak’a’ li kub’iha’ re xam ut li Santil Musiq’ej rochb’een, maak’a’ xk’anjel.
Aajel ru xlaq’b’aleb’ ut ink’a’ naru xjachb’al.”23Lix junajileb’ li na’leb’ re li jalb’a-k’a’uxlej, li k’ojob’anb’il k’anjel re kub’iha’ ut xk’ulb’al li maatan re li Santil Musiq’ej, ut li nimajwal osob’tesink re risinkil li maak nayeeman resil k’iila sut sa’eb’ li loq’laj hu.Laj Nefi kixye, “Xb’aan naq li okeb’aal li tento tex’ok wi’ a’an li jalb’a-k’a’uxlej ut li kub’iha’ rik’in ha’; ut chirix a’an nachal li risinkil lee maak xb’aan xam ut xb’aan li Santil Musiq’ej.”24Li Kolonel ajwi’ kixye, “Anajwan a’in li taqlahom: Chejal eek’a’uxl, chejunilex xmaril li ruchich’och’, ut chalqex wik’in ut chikub’eeq eeha’ sa’ lin k’ab’a’, re naq texruuq chi santob’resiik rik’in xk’ulb’al li Santil Musiq’ej, re naq texxaqliiq chi maak’a’ eetz’ajnil chiwu sa’ roso’jik li kutan.”25Li xk’eeb’aleb’ li uq’ej choq’ re li maatan re li Santil Musiq’ej, a’an jun li k’ojob’anb’il k’anjel li nak’anjelaman sa’ xwankil li Tijonelil re Melkisedek.
Sa’ li wulak rik’in li Kolonel ut li yo’lak wi’chik sa’ musiq’ejil, xk’ulb’al li wankilal aj santob’resinel re li Santil Musiq’ej naxk’e naq taaruuq xch’ajb’al rajlal li qaam chirix li maak.
Aajel ru li osob’tesink a’in re sahil ch’oolejil xb’aan naq “maak’a’ k’a’ru tz’aj naru nawan rik’in li Dios.”26Jo’ komon sa’ lix Iglees li Qaawa’, osob’tesinb’ilo xb’aan li xb’een qach’ajb’al chirix li maak li wan rik’in li kub’iha’, jo’ ajwi’ xb’aan naq naru taawanq qach’ajb’al rajlal chirix li maak rik’in lix wanjik ut lix wankilal li Santil Musiq’ej qik’in—a’an ajwi’ rox li komon sa’ roxichal li Dios.K’oxlahomaq chanru naq laj awinel naroyb’eni naq junelik taawanq li awk rochb’en li q’olok.
Rik’in naq naxk’e reetal xwanjik li awk rochb’een li q’olok, junelik naxnaw k’a’ru aj-e xk’anjel, ut lix b’aanuhom naxk’ul xb’eresinkil sa’ chixjunil xq’ehil li chihab’.
Chi jo’kan ajwi’, lix wanjikeb’ li k’ojob’anb’il k’anjel re kub’iha’ chi sub’b’il choq’ re risinkil li maak ut lix k’eeb’aleb’ li uq’ej re li mataan re li Santil Musiq’ej tento raj te’xk’e xb’eresinkil chixjunil li naqab’aanu jo’ tzolom sa’ chixjunileb’ li xq’ehil li qayu’am.Li loq’laj wa’ak, a’an rox li k’ojob’anb’il k’anjel li na’ajman re xk’ulb’al lix wankilal li choxahilal.
Re naq q’axal wi’chik tooruuq chixk’uulankil qib’ chi maak’a’ qatz’ajnil xb’aan li ruchich’och’, taqlanb’ilo naq toowulaq sa’ rochochil li tijok ut taqaq’axtesi li qaloq’laj k’anjel chiru li santil kutan re li Qaawa’.27 Chek’e reetal naq eb’ li eetalil re lix tib’el ut lix kik’el li Qaawa’, a’an li wa ut li ha’, neke’xk’ul rosob’tesinkil jo’ ajwi’ xsantob’resinkil.
“At Dios, li Junelik Yuwa’b’ej, naqatz’aama chawu sa’ lix k’ab’a’ laa Walal, li Jesukristo, naq chawosob’tesi ut chasantob’resi li kaxlan wa a’in choq’ re li raameb’ chixjunil li te’k’uluq [malaj te’uk’aq] re.”28 Li santob’resink naraj naxye xk’eeb’al xsaqalil ru malaj xsantilal.
Li eetalil re li loq’laj wa’ak neke’santob’resiik re xjultikankil naq saq ru li Kristo, naq tenq’anb’ilo junes xb’aan lix tojb’al rix li maak, ut naq teneb’anb’ilo chiroxloq’inkil li qak’ojob’anb’il k’anjel ut sumwank toj reetal naq naru “[tooxaqliiq] chi maak’a’ [qatz’ajnil] [chiru li Qaawa’] sa’ roso’jik li kutan.”29Li k’ojob’anb’il k’anjel re li loq’laj wa’ak, a’an jun qab’oqb’al k’iilasutinb’il naq taqajal qak’a’uxl ut too’ak’ob’resiiq sa’ musiq’ej.
Li xketb’al li loq’laj wa’ak, yal xjunes, ink’a’ narisi li maak.
A’b’anan naq naqakawresi qib’ chi tz’aqonk sa’ li loq’laj k’ojob’anb’il k’anjel a’in chi yotb’il qach’ool ut chi tuulan qamusiq’, aran wan li yeechi’ihom naq junelik taawanq lix Musiq’ li Qaawa’ qik’in.
Ut rik’in li wankilal aj santob’resinel re li Santil Musiq’ej jo’ qochb’een rajlal, naru naq junelik taakanaaq qik’in li risinkil qamaak.Chi yaal, osob’tesinb’ilo rajlal xamaan naq tooruuq chixtz’ilb’al rix qayu’am sa’ xk’anjel li loq’laj wa’ak, chirak’ob’resinkil li qasumwank, ut chixk’ulb’al li yeechi’ihom a’in.30Kub’sinb’il qaha’ wi’chikWan naq eb’ laj Santil Paab’anel neke’xye naq te’raj raj xk’ulb’al wi’chik li kub’iha’—ut chi jo’kan naq te’wanq xch’ajob’resinkil ut xk’ulub’ejil jo’ kiwan sa’ li kutan naq ke’xk’ul xb’een lix k’ojob’anb’il k’anjel re li kolb’a-ib’.
Maare tineekuy wi tinye naq li qaChoxahil Yuwa’ ut li Raarookil Alal ink’a’ neke’raj naq taqeek’a li musiq’ejil ak’ob’resiik, li kawob’resiik, ut li k’ojob’aak yal jun sut sa’ qayu’am.
Li osob’tesink re xk’ulb’al ut xk’uulankil junelik li risinkil qamaak rik’in li k’ojob’anb’il k’anjel nokoxtenq’a chixnawb’al naq li kub’iha’ a’an lix tiklajik li qamusiq’ejil yu’am arin; maawa’ jun na’ajej taqaj raj rula’aninkil k’iila sut.Li k’anjel re kub’iha’ chi sub’b’il, li xk’eeb’aleb’ li uq’ej re li mataan re li Santil Musiq’ej, ut li loq’laj wa’ak ink’a’ neke’ux yal xjuneseb’ chi junjunqal; a’aneb’ b’an junjunq raqal li laq’lookeb’ rib’ sa’ jun li b’e li nataqsin chi ub’ej.
Li jun k’anjel chirix li jun chik naxwaklesi ut naxnimob’resi rajb’al qayu’am, rajom qach’ool, ut li qak’anjel.
Lix na’leb’ qaYuwa’, lix Tojb’al rix li Maak kixb’aanu li Kolonel, ut eb’ li k’ojob’anb’il k’anjel neke’xk’e li usilal ajb’il qab’aan re tooxik chi ub’ej chi junjunqil li raqal, chi junjunqil li na’leb’, sa’ xjayalil li junelik q’e kutan.Lin yeechi’ihom ut lix nawom inch’oolWinqo ut ixqo li wan qamajelal ut naqayal qaq’e chixb’eresinkil qayu’am jo’ chanru lix na’leb’ li qaChoxahil Yuwa’ re li qachaab’ilob’resinkil.
Li k’a’ru ajb’il sa’ lix na’leb’ wan xloq’al, wan ruxtaan, ut naraj qametz’ew.
Wan naq anchal qach’ool, ut wan ajwi’ naq maak’a’ li qametz’ew.
Wan naq maare ink’a’ taqanaw ma tooruuq chixb’aanunkil li taqlahom naq tooxaqliiq chi maak’a’ qatz’ajnil chiru sa’ roso’jik li kutan.Chi tenq’anb’ilo xb’aan li Qaawa’ ut rik’in lix wankil lix Musiq’ li toxtzol chixjunil,31 naru chi yaal naq too’osob’tesiiq chi wulak sa’ xnimal qawankil.
Li k’ojob’anb’il k’anjel neke’xk’e xk’anjel ut xwankil qayu’am naq naqayal qaq’e chi yo’lak wi’chik ut chi wank jo’ winq ut ixq re li Kristo.32 Xq’unal qametz’ew naru tixk’ul xkawilal, ut naru te’q’axe’q ru qamejelal.Us ta maajun qe taaruuq taatz’aqlo’q re ru sa’ li yu’am a’in, naru taatamq qak’ulub’ejil ut xsaqalil qu naq “[ch’ajob’resinb’ilo] xb’aan lix kik’el li Karneer.”33 Ninch’olob’ xyaalal naq too’osob’tesiiq rik’in xnimob’resinkil qapaab’aal chirix li Kolonel ut xk’ojob’ankil qach’ool naq naqasik’ xk’uulankil junelik li risinkil qamaak, ut, sa’ xraqik, naq tooxaqliiq chiru li Qaawa’ sa’ roso’jik li kutan.
Ninch’olob’ a’in sa’ xk’ab’a’ li Jesukristo, amen.
Jun xamaan chaq anajwan a’an li Pasw, ut li qak’oxlahom ke’wulaq wi’chik rik’in lix mayej aj tojol-ix ut lix Waklijik chi yo’yo li Qaawa’ Jesukristo.
Chiru li chihab’ xnume’ k’a’jo’ wi’chik yookin chixk’oxlankil li Wakliik chi yo’yo.Haye’ jun chihab’ chaq anajwan, kikam li qarab’in li xAlisa.
Chirix naq kixpleeti li cáncer chiru haye’ waqxaqib’ chihab’, rik’in naab’aleb’ li operación, naab’al li b’an kixk’ul, li xninqal ru sachb’a-ch’oolej, ut rahilal ch’oolej q’axal cham.
Laa’o xqil chanru naxsach lix metz’ew naq yoo chixjilosinkil rib’ rik’in xraqik lix yu’am sa’ ruchich’och’.
K’a’jo’ ra rilb’al k’a’ru yoo chixnumsinkil li qachaq’al ru rab’in—li ch’ina ixqa’al li kiniman ut kiwulak chi wank jo’ jun ixq, ixaq’ilb’ej, ut na’b’ej q’axal seeb’ xch’ool.
Kink’oxla naq tixjach rib’ li waam.Sa’ li chihab’ xnume’ sa’ xq’ehil li Paswa, jun po chaq rub’elaj xkamik, li xAlisa kixtz’iib’a: “Li Paswa a’an jun jultikahom re chixjunil li k’a’ru nawoyb’eni choq’ we.
Naq sa’ jun kutan tink’iraaq ut tz’aqal inxaqalil.
Sa’ junaq kutan maak’a’aq sa’ lin tib’el li ch’iich’ chi moko li plástico.
Sa’ junaq kutan ach’ab’anb’ilaq li waam chiru li xiiw ut maak’a’aq li rahil k’a’uxl wik’in.
Moko yookin ta chi tijok naq taak’ulmanq a’in sa’ junpaat, a’b’an jwal nim xsahil inch’ool chixpaab’ankil chi yaal sa’ jun chaq’al ru yu’am chirix li yu’am a’in.”1Lix Waklijik chi yo’yo li Jesukristo naxxaqab’ xyaalalil chixjunil li naroyb’eni li xAlisa ut naxk’e qe “xyaalal li oyb’enink wank [qik’in].”2 Li Awa’b’ej Gordon B. Hinckley kixye chirix li Wakliik chi yo’yo jo’ “li xnimal ru k’anjel re chixjunil li ki’uxmank chiru resilal li winqilal.”3Li Wakliik chi yo’yo k’eeb’il xwankil xb’aan lix Tojb’al rix li maak xb’aan li Jesukristo ut aajel ru choq’ re li xnimal ru k’uub’anb’il na’leb’ re li kolb’a’-ib’.4 Laa’o musiq’ejil ralal xqajolo li qachoxahil na’b’ej yuwa’b’ej.5 Naq koochal sa’ li ruchich’och’il yu’am a’in, li qamusiq’ kixjunaji rib’ rik’in li qatib’el.
Naqanumsi chixjunil li sahil ch’oolejil ut li ch’a’ajkilal ak re li yu’am a’in.
Naq junaq nakam, lix musiq’ naxjach rib’ rik’in lix tib’el.
Li Wakliik chi yo’yo naxb’aanu naq taaruuq tixjunaji rib’ wi’chik lix musiq’ ut lix tib’el junaq, a’ut li junxaqalil a’an ink’a’ chik taakamq ut tz’aqalaq re ru—ink’a’ chik tixnumsi li rahilal, li yajel, chi moko jalan chik li ch’a’ajkilal.6Chirix wakliik chi yo’yo, li musiq’ej ink’a’ chik tixjach rib’ rik’in li tib’elej xb’aan naq lix Waklijik chi yo’yo li Kolonel kixk’am chaq jun tz’aqal q’axok-u sa’ xb’een li kamk.
Re xtawb’al li qajunelikil eechanihom, tento naq wanq qe li aamej a’in li ink’a’ nakam—musiq’ej ut tib’elej—laq’lookeb’ chi junajwa.
Rik’in li musiq’ej ut li tib’elej ink’a’ nakam laq’lookeb’ chi ink’a’ naru xjachb’al rib’, nokoru xk’ulb’al “xtz’aqalil li sahil ch’oolejil.”7 Relik chi yaal, wi maak’a’aq raj li Wakliik chi yo’yo, maajun wa raj tooruuq raj chixk’ulb’al xtz’aqalil li sahil ch’oolejil ut sa’ rahilal toowanq chi junelik q’e kutan.8 Jo’kaneb’ ajwi’ li ani tiik xch’ool ut tiik chi paab’ank neke’xk’oxla lix jachb’al rib’ li tib’elej ut li musiq’ej jo’ jun tz’alam.
Noko’achab’aak sa’ tz’alam xb’aan li Wakliik chi yo’yo, a’anaq li tojok-ix chiru xb’ak’leb’ li kamk.9.
Wi ta maak’a’ li tib’elej ut li musiq’ej junajinb’ileb’ rib’, maak’a raj li kolb’a-ib’.Chiqajunilo ramb’ilo ut wan xq’unal qametz’ew sa’ qajunxaqalil, sa’ qak’a’uxl, ut sa’ li naqeek’a.
Eb’ li cha’ajkilal a’in, junjunqeb’ li jwal ch’a’aj xnumsinkil anajwan, sa’ jun kutan te’tuqub’aaq.
Maajun reheb’ li ch’a’ajkilal a’in toxrahob’tesi chirix naq waklijenaqo chi yo’yo.
Li xAlisa kixsik’ resil jarub’ neke’xkol rib’ rik’in li cáncer kixk’ul a’an ut kiril naq naab’aleb’ ink’a’ neke’k’iraak.
Kixtz’iib’a: “A’b’an wan jun xb’anol, jo’kan naq maak’a’ inxiw.
Li Jesus ak kixk’irtesi lin cáncer, jo’wi laa we.
… Laa’in tink’iraaq.
Nasaho’ inch’ool xnawb’al a’in.”10Naru naqajal li aatin cáncer rik’in k’a’ruhaq chik chi yajel re li tib’el, li k’a’uxlej, malaj li eek’ahom li tooruuq chixk’ulb’al.
Xb’aan li Wakliik chi yo’yo, ak k’irtesinb’ileb’ ajwi’.
Li sachb’a-ch’oolej re li wakliik chi yo’yo, li xnimal ru b’an, nim xwankil chiru lix wankilal li b’an sa’ li kutan a’in.
A’b’an moko najt ta chiru lix wankilal li Dios.
Naqanaw naq naru taak’ulmanq xb’aan naq li Kolonel kiwakli chi yo’yo ut tixk’e chi uxmank naq chiqajunjunqalo toowaqliiq chi yo’yo.11Lix Waklijik chi yo’yo li Kolonel naxk’e xyaalal naq A’an li Ralal li Dios ut naq yaal li k’a’ru kixk’ut a’an.
“Xwakliik chi yo’yo, kama’ kixye.”12 Moko taqataw ta raj junaq chik esil jwal nim xwankil chirix lix choxahilal chiru naq ki’el chaq sa’ li muqleb’aal kamenaq rik’in jun tib’elej li ink’a’ chik taakamk.Naqanaw naq ke’wan li ke’ril li Wakliik chi yo’yo sa’ lix kutanil li Ak’ Chaq’rab’.
Rochb’eeneb’ li ixq ut li winq li naqanaw resil sa’eb’ li Evangelio, li Ak’ Chaq’rab’ naxye chi yaal naq ke’wan k’iila cient li relik chi yaal ke’ril li Qaawa’ waklijenaq chi yo’yo.13 Ut lix Hu laj Mormon naxye qe resil k’iila cient chik: “Li ch’utch’uukil tenamit xkoheb’ chi ub’ej, ut ke’xch’ik li ruq’ sa’ xk’atq xsa’, … ut ke’ilok rik’in xnaq’eb’ ru ut ke’ch’e’ok rik’in ruq’eb’, ut ke’xnaw chi ch’olch’o ut ke’xch’olob’ xyaalal, naq a’an ajwi’ a’an, li tz’iib’anb’il resil chirix xb’aaneb’ li profeet, li taachalq.14Rochb’een li najter aj yehol xnawom wankeb’ xkomon chik sa’ roso’jikeb’ li kutan.
Relik chi yaal, naq kitikla li k’ojlajik a’in, laj Jose Smith kiril li Kolonel waklijenaq chi yo’yo rochb’een li Yuwa’b’ej.15 Eb’ li yo’yookil profeet ut apostol neke’xch’olob’ xyaalal lix yaalalil li Kristo waklijenaq chi yo’yo.16 Jo’kan b’i’ noko ru ajwi’ chixyeeb’al, “Numtajenaq xk’ihaleb’ laj ch’olob’ahom yaal chirix li qapaab’aal li yookeb’ chi qasutb’al.”17 Ut chiqajunilo nokoru chi wank jo’ jun raqal re lix k’ihaleb’ laj ch’olob’ahom yaal li neke’xnaw xb’aan lix wankil li Santil Musiq’ej naq li k’a’ru naqaninq’ehi sa’ Paswa kik’ulman chi yaal—naq kik’ulman chi yaal li Wakliik chi yo’yo.Lix yaalal lix Waklijik chi yo’yo li Kolonel naxk’e li yo’onihink ruchil li qarahilal naqanumsi xb’aan naq naxk’am chaq rik’in xyaalalil naq chixjunil li jun ch’ol chik chi yeechi’ihom re li evangelio a’aneb’ ajwi’ yaal—eb’ li yeechi’ihom jwal sachol ch’oolej jo’ li Wakliik chi yo’yo.
Naqanaw naq A’an wan xwankil chixch’ajb’al chixjunil li qamaak, ut naqanaw naq kixk’ul sa’ xb’een li qayajel, ut lix rahileb’ ut li maa’usilal xqak’ul.18 Naqanaw naq A’an kiwakli “sa’ xyanqeb’ li kamenaq, chi wanq li k’irtesink sa’ xxik’.”19 Naqanaw naq A’an naru xk’eeb’al chi uxmank naq tz’aqalaq qe qu, maak’a’ naxye k’a’ru jorb’il ru sa’ li qaam.
Naqanaw naq A’an “tixchaqihob’resi … chixjunil li xya’aleb’ [qu] … ut ink’a’ chik taawanq kamk, chi moko yaab’ak, chi moko japok e malaj rahilal.”20 Naqanaw naq nokoru chi wulak “tz’qob’resinb’ileb’ [qe qu] sa’ xk’ab’a’ li Jesus … li kik’anjelank re li xtojb’al rix maak a’in li tz’aqal re ru.”21 wi wan qapaab’aal chirix A’an ut taqataaqe.Sa’ xraqik li musiq’anb’il b’ich El Mesías, laj Handel kixk’e xchaq’al ru xsonil li raatin li Apostol aj Pablo li naxk’ut sahil ch’oolejil xb’aan li Wakliik chi yo’yo.“K’ehomaq reetal!
Ninye eere jun muqmuukil na’leb’; Moko chiqajunilo ta tookamq, a’b’an chiqajunilo toojalano’q,“Chiru junpaat, chiru jun mutz’ul, naq taayaab’asiiq li trompeet sa’ roso’jik: … taayaab’asiiq li trompeet, ut te’wakliiq chi yo’yo eb’ li kamenaq chi ink’a’ chik te’q’aaq, ut laa’o toojalano’q.“Xb’aan naq li tz’ejwalej a’in li yal naq’aak, tento taatiqib’aaq rik’in jun yu’amej li ink’a’ naq’aak, ut li winq a’in yal re kamk tento taatiqib’aaq rik’in jun yu’amej li ink’a’ nalajk na’oso’k.“… Toja’ ut naq taatz’aqloq ru li aatin tz’iib’anb’il, Xsache’k xwankil li kamk chi junajwa.“At kamk, b’ar wank laa wankil?
B’ar wank laa tiq’leb’, at kamk?
…“A’b’anan, b’antiox re li Dios, A’an nokooxk’e chixq’axb’al ru xwankil li kamk sa’ xk’ab’a’ li Qaawa’ Jesukristo.”22Ninb’antioxi li osob’tesihom naqak’ul xb’aan lix Tojb’al rix li Maak ut lix Waklijik chi yo’yo li Qaawa’ Jesukristo.
Choq’ reheb’ chixjunileb’ li ak ke’xk’e jun li ralal sa’ li muqleb’aal malaj ke’yaab’ak sa’ xb’een li kaax re jun sum aatin malaj ke’xyaab’a xkamik junaq lix na’ xyuwa’ malaj ani chik raaro xb’aan, li Wakliik chi yo’yo a’an jun yo’leb’aal re yo’onihom q’axal nim.
K’a’jo’ xnimal ru li rilb’aleb’ wi’chik—moko ka’aj ta wi’ sa’ musiq’ej a’b’an rik’in junxaqalil ak waklijenaq chi yo’yo.Nawaj rilb’al wi’chik lin na’ ut reek’ankil lix q’unil ruq’ ut rilb’al li rahonel xnaq’ ru.
Nawaj rilb’al li rilob’aal se’se’ ru re lin yuwa’ ut raab’inkil naq nase’ek ut rilb’al jo’ jun li waklijenaq chi yo’yo ut tz’aqal re ru.
Rik’in li wilob’aal re paab’aal, nawil li xAlisa kolb’il chiru yalaq paay chi ch’a’ajkilal re li ruchich’och’ malaj chixjunil xwankil li kamk—li xAlisa aj q’axol-u, waklijenaq chi yo’yo, ut tz’aqal re ru, ut rik’in xtz’aqalil li sahil ch’oolejil.Junjunqeb’ Paswa chaq, a’an kixtz’iib’a: “Li yu’am, rik’in lix k’ab’a’.
Naab’al yo’onink.
Junelik.
Chiru chixjunil.
Nawulak chiwu naq li Paswa naxjultika we.”23.Ninch’olob’ xyaalal lix yaalalil li Wakliik chi yo’yo.
Li Jesukristo yo’yo, ut xb’aan A’an, chiqajunilo taawanq qayu’am wi’chik.
Sa’ xk’ab’a’ li Jesukristo, amen.
Li Babilonia ut laj Daniel2600 chihab’ chaq anajwan, li Babilonia a’an li tenamit q’axal taqenaq xwankil sa’ chixjunil li ruchich’och’.
Jun li najter aj tz’iib’anel kixch’olob’ naq numenaq 90 metro xteram ut 25 metro lix nimal ru lix xaqxookil tz’akil li Babilonio li kixsuti rix.
Kixtz’iib’a: “Sa’ xchaq’alil ut xnimal ru, maajun chik li tenamit li naxq’ax ru”.1Sa’ xkutankil, li Babilonia a’an li jolomil aj tenamit re li tzolok, li chaq’rab’, ut li na’leb’ank.
Maajun chik kiru chixq’axb’al lix teep aj pleet.
A’an kixjuk’ xwankil li Egipto.
Ke’ok aj Babilonia sa’ lix jolomil tenamit re Asiria, Nineve, ut ke’xkanab’ chi k’atb’il ut poqlenb’il.
Sa’ junpaat kixq’ax ru li tenamit Jerusalen ut kixk’ameb’ li kok’al re Israel q’axal seeb’eb’ xna’leb’ toj sa’ li Babilonia re wanq chi moosil chiru li Rey aj Nabukodonosor.Jun reheb’ li preex a’in a’an jun ch’ajom winq, laj Daniel xk’ab’a’.
Naab’al reheb’ li tzolb’ileb’ winq ut ixq neke’xk’oxla naq laj Daniel wan tana’ 12–17 chihab’ re sa’ li kutan a’an.
K’oxlahomaq, ex inraarookil ch’ajom li wan eerik’in li Tijonelil re Aaron: laj Daniel juntaq’eet chaq xchihab’ eerik’in naq k’ambil sa’ rococh li rey re taatzole’q sa’ li aatinob’aal, li chaq’rab’, li paab’aal, ut li na’leb’ re li ruchich’och’il aj tenamit Babilonia.Ma teeruuq teek’oxla sa’ lee k’a’uxl chan ta ru kireek’a a’an naq chapb’il sa’ rochoch, tiikisinb’il chiru 800 kiloom sa’ jun jalanil tenamit, ut tzolb’il rik’in lix paab’aal li xik’ neke’ilok aawe?Laj Daniel k’irsenb’il jo’ aj taaqenel re li Jehova.
A’an kixpaab’ ut kixloq’oni ru lix Dios laj Abraham, laj Isaak, ut laj Jakob.
A’an kixtzol li raatineb’ li profeet, ut a’an kixnaw resil lix k’anjel li Dios sa’ xyanqeb’ li winq.A’ut anajwan, naq toj ch’ajom, a’an jun aj preex ut aj tzolom sa’ Babilonia.
Ki’aalo’ tana’ xch’ool chi numtajenaq rik’in naq teneb’anb’il chixkanab’ankil lix paab’ahom ut chixtzolb’aleb’ xpaab’ahomeb’ li Babilonia.
A’ut kixxaqab’ rib’ sa’ xpaab’aal—sa’ raatin jo’wi’ sa’ xb’aanuhom.Naab’al eere nekenaw chanru nareek’a junaq li naxkol jun li yaal li ink’a’ paab’anb’il xb’aan lix k’ihaleb’ li kristiaan.
Jo’ nayeeman sa’ li Internet sa’ li qakutan, noko’aatinak chirix naq “k’atb’ilo” xb’aaneb’ li ink’a’ neke’xpaab’ li qana’leb’.
A’ut laj Daniel moko ka’aj ta wi’ tixk’ul raj li hob’ok.
Sa’ Babilonia, eb’ li ani ke’xwech’ rixeb’ li tij reheb’ xpaab’aal te’xnaw li k’a’ru naraj naxye—sa’ aatin jo’wi’ chi yaal—li wank chi “k’atb’il.” Yal teepatz’ reheb’ li ramiiw laj Daniel, a’aneb’ laj Sidrak, laj Misak, ut laj Abdenago.2Ink’a’ ninnaw ma ch’a’aj ma ink’a’ li wank jo’ aj paab’anel sa’ jun li na’ajej jo’ a’an.
Wankeb’ li ani osob’tesinb’ileb’ rik’in jun ch’oolej re paab’ank—choq’ reheb’, li paab’aal a’an chanchan jun li choxahil maatan.
A’b’anan nink’oxla naq maare laj Daniel a’an chanchan naab’al qe laa’o li tento took’anjelaq chi kaw re xch’olaninkil lix nawom qach’ool.
Ninru chixyeeb’al naq laj Daniel kixnumsi k’iila hoonal, wiq’wo chiru ch’och’ ut yoo chi tijok, chixq’axtesinkil lix patz’om ut li k’a’ru naxuwa ru sa’ xb’een li artal re paab’aal, ut chiroyb’eninkil naq taachalq li tawok-u ut li chaab’il na’leb’ re li Qaawa’.Ut li Qaawa’ kirosob’tesi laj Daniel.
Us ta wechb’il rix ut se’enb’il lix paab’al, kixxaqab’ rib’ sa’ li kixnaw naq yaal rik’in li ak xk’ulum sa’ xyu’am.Laj Daniel kipaab’an.
Ink’a’ kiwiib’an xch’ool laj Daniel.Toja’ ut naq sa’ jun q’ojyin, li Rey aj Nabukodonosor kixmatq’i jun matk’ li kixxk’e chi ch’a’ajkilo’k sa’ xk’a’uxl.
A’an kixch’utub’ chixjunileb’ lix tzolb’il winq ut tenq’ aj k’ehol na’leb’ ut kixtaqlaheb’ chixch’olob’ankil lix matk’ chiru ut chixk’utb’esinkil ajwi’ lix yaalalil.Ink’a’ ke’ru.
“Maajun junaq sa’ ruchich’och’ taaruuq chixyeeb’al li k’a’ru nakawaj xnawb’al,” chankeb’.
A’ut a’in ka’ajwi’ kixk’e chi josq’ok laj Nabukodonosor, ut a’an kixtaqlaheb’ naq chi putz’inb’ileb’ te’oso’q chixjunileb’ li winq chaab’ileb’ xna’leb’, aj q’e, aj tz’ilol rixeb’ li chahim, ut laj tenq’ aj ke’hol na’leb’—ut a’an ajwi’ laj Daniel ut li jun ch’ol chik li ch’ajomeb’ aj tzolom re Israel.Laa’ex li nekenaw li hu re Daniel ak nekenaw k’a’ru kik’ulman chirix a’in.
Laj Daniel kixpatz’ re laj Nabukodonosor b’ayaq chik xhoonal, ut a’an ut eb’ li rochb’een aj paab’ajel xkoheb’ re siq’b’al sa’ li na’ajej b’ar wi’ neke’xk’ul lix paab’aal ut kawilal re tiikilal.
Ke’tijok chiru li Dios ut ke’xpatz’ re lix choxahil tenq’ sa’ li hoonal aajel ru a’in sa’ xyu’ameb’.
Ut “li Qaawa’ kixk’utb’esi chiru laj Daniel lix yaalalil li matk’ ”.3Laj Daniel, li ch’ajom re li tenamit k’eeb’il sa’ preexil—li ch’ajom li se’enb’il ru ut rahob’tesinb’il xb’aan naq ki’ab’in chiru lix jalanil paab’aal—a’an kixaqli chiru li rey ut kixk’utb’esi chiru li matk’ ut lix yaalalil.Chalen chaq li kutan a’an, ut xb’aan xxaqxookilal lix ch’ool chiru li Dios, laj Daniel ki’ok choq’ jun tenq’ aj k’ehol na’leb’ chiru li rey, oxloq’inb’il sa’ chixjunil li Babilonia xb’aan lix chaab’il na’leb’.Li ch’ajom li kixpaab’ ut kixk’anjela lix paab’aal, ak ki’ok choq’ jun winq re li Dios.
Jun li profeet.
Jun li awa’b’ej re tiikilal.4Ma chanchano li Daniel?Choq’ qe chiqajunilo li wan qik’in li loq’laj tijonel re li Dios, ninpatz’, ma chanchano li Daniel?Ma xaqxooko rik’in li Dios?Ma naqab’aanu li naqajultika, malaj ma laa’o aj Kristiano ka’ajwi’ chiru li domingo?Rik’in li naqab’aanu wulaj wulaj, ma nak’utb’esiik li k’a’ru yeeb’il qab’aan naq naqapaab’?Ma naqatenq’aheb’ “li neb’a ut li maak’a’eb’ wan re, li yaj ut li tawasinb’il”?5Ma yal aatin naqaye, malaj ma taqab’aanu li k’a’ru naqaye chi anchal li qaam?Ex was wiitz’in, naab’al k’eeb’il chaq qe.
K’utb’ileb’ chiqu li choxahil yaal re lix evangelio li Jesukristo k’ojob’anb’il wi’chik.
K’eeb’il qe lix wankilal li tijonelil re xtenq’ankileb’ li qas qiitz’in ut xwaklesinkil lix awa’b’ejihom li Dios sa’ ruchich’och’.
Wanko sa’ xb’een li ruchich’och’ sa’ xq’ehil naq hoyb’il chi anchal li musiq’anb’il wankil.
Wan lix tz’aqalil li yaal qik’in.
Wan lix lawil li tijonelil re tz’apok sa’ ruchich’och jo’wi’ sa’ choxa.
Li santil loq’laj hu ut xk’utumeb’ li yo’yookil profeet ut apostol neke’ru chi oksimank jo’ maajo’q’e’ chik ke’ruhank junxil.Ex inraarookil amiiw, miqaka’ch’inob’resi xwankil a’in.
Rik’ineb’ li osob’tesink ut chaab’ilal a’in neke’chal ajwi’ li xninqaleb’ ru teneb’ahom sa’ qab’een.
Chiqawaklesi qib’ re xk’ulb’aleb’.Li najteril tenamit Babilonia kikana choq’ po’lem.
Maak’a’ chik lix chaq’alil ru.
A’b’an li ruchich’och’il na’leb’ ut li maa’usilal re Babilonia toj wankeb’.
Anajwan nat’ane’ sa’ qab’een li teneb’ank re wank jo’ aj paab’anel sa’ jun ruchich’och’ li ink’a’ napaab’an.
Li qab’oqb’al a’an naq wulaj wulaj taqayu’ami li xb’eenileb’ na’leb’ re lix evangelio li Jesukristo k’ojob’anb’il wi’chik ut naq too’ab’inq chiru lix chaq’rab’ li Dios.
Tento naq ink’a’ toojosq’oq rik’in li k’a’ru neke’xye li kristiaan,tento taqatz’eqtaana li naxik wi’ li ruchich’och’ malaj li profeet aj b’alaq’, tento taqasutq’isi qib’ chiru li se’ek naxb’aanu laj maak, tento taqatz’eqtaana li aaleek xb’aan laj tza, ut tento toonumtaaq sa’ xb’een li qaq’emal.K’oxlahomaq.
Ma ink’a’ q’axal ch’a’aj li kixb’aanu laj Daniel chiru yal xtaaqenkil xna’leb’ li Babilonia.
Kiru raj chxkanb’ankil li na’leb’ k’eeb’il reheb’ li ralal xk’ajol laj Israel.
Kiru raj chixtzekankil li chaab’il wa’ak re li rey ut kixsayla rib’ sa’ li ruchich’och’il na’leb’ re li ruchich’och’il winq.
Chi jo’kan ink’a se’enb’il raj ru.Chaab’il taa’ile’q raj xb’aan li tenamit a’an.Taa’ok raj sa’ xyanqeb’.Kotzb’il raj b’ayaq lix b’e.Jo’kan tixk’ul raj, a’b’anan ka’ajwi’ toj xwulak li kutan naq li rey kirelaji naq anihaq tixk’utb’esi xyaalalil lix matk’.
Sa’ li kutan a’an laj Daniel tixtaw raj naq, jo’ chanru li jun ch’ol chik winq “chaab’ileb’ xna’leb’ ” sa’ Babilonia, sachb’il raj xlaq’ab’ankil rik’in li tz’aqal xe’ re li saqen ut li chaab’il na’leb’.Laj Daniel kinumta sa’ xb’een lix yalb’al rix.
Li qe toj yoo.Li kawil ch’oolej re paab’ankLaj Satanas, li xik’ na’ilok qe, naraj naq toosachq.
A’an naxpuktesi li tik’ti’ sa’ xk’anjel re xsachb’al li qapaab’aal.
Rik’in k’oxlanb’il seeb’al, a’an naxye naq li ani nawiib’an xch’ool malaj li ani ink’a’ napaab’an, a’an taqenaq ut chaab’il xna’leb’, ut chi junpak’al, li ani li wan xpaab’aal chirix li Dios ut lix sachb’a-ch’oolej, a’an maak’a’ xna’leb’, mutz’, malaj minb’il ru xk’a’uxl.
Laj Satanas tixye naq chaab’il li wiib’ank ch’oolej chirix li maatan re li Musiq’ej ut lix k’utumeb’ li tz’aqal profeet.Nawaj raj naq tinruuq raj tintenq’aheb’ chixjunil chixtawb’al ru li jun chi na’leb’ tz’aqal yaal a’in: laa’o naqapaab’ li Dios xb’aan li k’a’ru laa’o naqanaw rik’in li qach’ool ut li qak’a’uxl, ink’a’ xb’aan li k’a’ru ink’a’ naqanaw.
Wan naq q’axal loq’ li musiq’anb’il na’leb’ li naqak’ul jo’kan naq ink’a’ naru naqach’olob’eb’ rik’in li ruchich’och’il aatin, a’ut a’in ink’a’ naraj naxye naq moko yaaleb’ ta.Li qaChoxahil Yuwa’ xkawresihom jun musiq’ejil wa’ak choq’ reheb’ li ralal xk’ajol, ut wan li jar paay chi tzakemq anihaq taaruuq raj tixk’oxla—ut toj wankeb’ li neke’wiib’an xch’ool ut ink’a’ neke’raj tz’aqonk ut chi najt neke’kana chirilb’al, ruqb’al li wan sa’ li sek’ re wiib’ank ch’oolej ut xik’ ilok.K’a’ut naq anihaq taab’eeq chiru xb’ehil li yu’amej, sa xch’ool rik’in ka’ajwi’ xxamlel li neke’ru chixtawb’al ru naq, rik’in xye’b’al li ruq’ re li qaChoxahil Yuwa’, taaruuq raj chixk’ulb’al li saq’e q’axal nalemtz’un rik’in li musiq’ejil na’leb’ li tixnimob’resi xk’a’uxl rik’in li chaab’il na’leb’ ut tixnujob’resi li raam rik’in sahil ch’oolejil?Naq laa’ex ut laa’in noko’aatinak rik’in li qas qiitz’in chirix li paab’aal ut li paab’ank, ma ink’a’ rajlal naqab’i, “Nawaj raj naq tinruuq raj paab’ank jo’ nakab’aanu laa’at”?Chi sa’ li aatin a’in wan jun chik reheb’ lix tik’ti’ laj Satanas: naq li paab’ank naru chiru junjunqeb’ ab’an chiru li jun ch’ol chik ink’a’ naru.
Maak’a’ li eek’ sa’ li paab’ank.
A’b’anan rajb’al paab’ank, a’an li ajeel ru ut xb’eenil na’leb’ tento taqab’aanu.
Li Dios maawa’ aj tihoneleb’ ru li winq.6 A’an lee Yuwa’.
A’an naraj aatinak eerik’in.
A’b’anan, naraj jun li yalok-ix—jun xyalb’al rix li raatin li Dios—ut naraj xk’anjelankil “yaal ta jun miin raqal li paab’aal”.7 Naraj ajwi’ li tuulanil.
Ur naraj li ch’oolej ut li k’a’uxlej teetookeb’.
Naraj li sik’ok-u, sa’ chixjunil li naraj naxye li aatin a’an.
Ut, maare li q’axal ch’a’aj chiru chixjunileb’, naraj li kuyuk ut oyb’enink chiru li Qaawa’.Wi ink’a’ naqayal qaq’e re paab’ank, chanchano jun li winq li narisi li k’anjeleb’aal li lochleb’ re li xam, ut chirix a’an naxye naq xmaak li xam a’an naq maak’a’ li saqen.Toje’ kisach inch’ool ut kinraho’k chirab’inkil resil jun ch’ajom li wan rik’in li Tijonelil re Aaron li kixq’etq’eti rib’ rik’in naq xnajtob’resi rib’ rik’in li Dios.
A’an kixye, “Wi ta li Dios tixk’utb’esi rib’ chiwu, jo’kan raj tinpaab’.
Toj reetal naq tixb’aanu, laa’in tintaw li yaal rik’in li nintaw ru rik’in inna’leb’ injunes li tixkutanob’resi li b’e chiwu”.Ink’a’ ninnaw xch’ool li ch’ajom a’in, a’ut jwal naraho’ inch’ool sa’ xk’ab’a’.
Sa’ junpaat kixtz’eqtaana li maatan q’axtesinb’il re xb’aan li Qaawa’.
Li ch’ajom a’in kirisi li lochleb’ re li xam toja’ naq kixq’etq’eti rib’ rik’in lix na’leb’ naq maak’a’ li saqen.Ra inch’ool xyeeb’al naq a’an a’in jun li na’leb’ neke’xb’aanu naab’aleb’ anajwan.
Wi naru taqaye re li Dios naq a’an tento tixk’utb’esi rib’ re toopaab’anq, naqak’oxla naq tooruuq chixb’atzunlenkil lix taqlahom li Dios ut chixtz’eqtaanankil li qateneb’ahom re xnawb’al ru li qaChoxahil Yuwa’.Ex was wiitz’in, chineekanab’ chi aatinak chi saqen ru: maak’a’ li taqenaq xwankil chi moko li chaab’ilal rik’in li wiib’ank ch’oolej.
Moko ch’a’aj ta li wiib’ank ch’oolej—yalaq ani naru xb’aanunkil.
A’an b’an li wank jo’ aj paab’anel li naraj kawilal re tiikilal, jun k’eek’ookil ch’oolej, ut li kawil ch’oolej.
Eb’ li neke’xchap chi kaw li paab’aal a’aneb’ q’axal chaab’ileb’ chiru li neke’t’ane’ sa’ li wiib’ank ch’oolej naq li patz’om ut li ch’a’ajkilal neke’wakli.A’b’an ink’a taasachq qach’ool naq li paab’aal moko oxloq’inb’il ta xb’aan li ruchich’och’il aj tenamit.
Chalen chaq sa’ xtiklajik, li ruchich’och’ xtz’eqtaanahom li k’a’ru ink’a’ naxtaw ru.
Ut wan xch’a’ajkilal chixtawb’al ru li ink’a’ ilb’il xb’aan.
A’ut ka’ajwi’ xb’aan naq moko ilb’il ta ru k’a’ruhaq rik’in xnaq’ wu, ink’a’ naraj naxye naq moko yaal ta.
Relik chi yaal, “wankatqeb’ naab’aleb’ li k’a’aq re ru sa’ choxa ut sa’ ruchich’och’…chiru li matqi’inb’il” sa’eb’ li qahu re li tzoleb’aal, li qahu re li ciencia, ut lix na’leb’eb’ li ruchich’och’.8 Li ruchich’och’ ut li choxa nujenaqeb’ rik’ineb’ li sachb’a-ch’oolej q’axal xninqaleb’ ru—li k’a’ru ink’a’ naru natawman ru, ka’ajwi’ rik’in li musiq’ejil xnaq’ uhej.Li yeechi’ihom re paab’ank.Naq naqasik’ li paab’aank, xk’anjelankil li paab’aal choq’ re li jalb’a-k’a’uxlej, ut xtaaqenkil laj Kolol qe, li Jesukristo, naqate li musiq’ejil xnaq’ qu re rilb’al li xnimal ru na’leb’ chaq’alileb’ wi’chik chiru li naru naqak’oxla sa’ qak’a’uxl.
Jo’kan naq taakawob’resiiq li qapaab’aal, ut xkomon chik wan li taqil.9Ex was wiitz’in, ninch’olob’ xyaalal naq toj sa’ li hoonal q’axal ch’a’ajeb’, li Kolonel tixye eere jo’ kixye re jun li yuwa’b’ej sa’ li laatz’il nimb’e re Galilea, “Matxiwak, ka’ajwi’ naq wan aapaab’aal”.10Naru taqasik’ ru li paab’ank.Xb’aan naq rik’in li paab’ank, naqataw lix yo’lajik li saqen.Taqataw li yaal.11Taqataw li tuqtuukilal.12Xb’aan li qapaab’aal, maajo’q’e chik tootz’okaaq, maajo’q’e chik taachaqiq qe.13 Eb’ li maatan re li ruxtaanal li Dios toxtenq’a chixxaqab’ankil qib’ sa’ li qapaab’aal ut tixnujob’resi li qaam jo’ chanru “jun yu’amha’ nab’ululnak re li junelik yu’am”.14 Taqak’ul li tz’aqal sahil ch’oolejil li ink’a’ na’oso’.15Jo’kan naq, ex inraarookil amiiw, ex raarookil was wiitz’in sa’ lix tijonelil li Dios:Chiwanq xkawilal eech’ool re texpaab’anq.Mexxiwak, ka’ajwi’ naq wan eepaab’aal.Chexaqab’ eerib’ chixk’atq laj Daniel.Nawoyb’eni naq li junjunq qe—li ch’ajom jo’wi’ li ninqeb’—taqataw x’ak’ob’resinkileb’ li qametz’ew, xkawilal qach’ool, ut rajom qach’ool chi paab’ank.
Sa’ xk’ab’a’ qaQaawa’ li Jesukristo, amen.
Laa’in ajwi’ ninch’olob’ xyaalal lix junajileb’ li Xb’eenil Awa’b’ejil ut lix Molameb’ li Kab’laju chi Apostol jo’ ak ch’olob’anb’il xyaalal sa’ li raatin li Awa’b’ej Russell M. Nelson ut li Elder Quentin L. Cook li toje’ xe’xke’.
Ninnaw naq eb’ li k’utb’esinb’il esil a’aneb’ lix k’a’uxl ut li rajom li Qaawa’ ut te’rosob’tesiheb’ ut te’xkawob’resiheb’ li komon, li junkab’al, ut lix Iglees li Jesukristo reheb’ laj Santil Paab’anel sa’ Roso’jikeb’ li Kutan chiru k’iila tasal tenamit chalel.Junjunq chihab’ chaq, jun reheb’ li qarab’in sumsu ut lix b’eelom ke’xpatz’ re li Hermana Rasband ut we laa’in jun patz’om jwal aajel ru: “Ma toj us xk’amb’aleb’ chaq ut xk’iresinkileb’ li kok’al sa’ li ruchich’och’ a’in numtajenaq wi’ li maa’usilal ut li k’a’ru xiwxiw?”Anajwan ut, a’an jun patz’om aajel ru xk’oxlankil choq’ re jun na’b’ej ut yuw’a’bej rik’ineb’ lix kok’al li sumsuukeb’ ajwi’.
Kooru chirab’inkil li xiw sa’ xyaab’eb’ xkux ut chireek’ankil li xiw sa’ xch’ooleb’.
Li qasumehom reheb’, a’an jun kawil “Hehe’, jwal us wi’chik,” naq kiqawotzeb’ li k’ojob’anel na’leb’ k’utb’il sa’ li evangelio jo’ ajwi’ li qamusiq’ejil na’leb’ laa’o ut qanumsihom sa’ li qayu’am.Li xiw moko ak’ ta.
Eb’ lix tzolom li Jesukristo, naq wankeb’ sa’ li palaw re Galilea, ke’xxuwa li “kaq-sut-iq’ ut lix kaw oq li palaw” sa’ raak’ab’il li q’ojyin.1 Jo’ lix tzolom sa’ li kutan a’in, laa’o ajwi’ wan li naqaxuwa.
Eb’ li qasaaj maji’ sumsuukeb’ neke’xxuwa’ li teneb’ank jo’ li sumlaak.
Eb’ li saaj li toje’ xe’sumla, jo’eb’ li qakok’al laa’o, naru neke’xxuwa xk’iresinkileb’ li kok’al sa’ jun ruchich’och’ nanumta li maa’usilal.
Naab’al li neke’xxuwa li misioneer, jo’ li aatinak rik’in anihaq ink’a’ neke’xnaw ru.
Eb’ li xmalka’an neke’xxuwa li xik chi uub’ej xjuneseb’.
Eb’ li ch’ajom neke’xxuwa naq moko k’ulb’ilaqeb’ ta xb’aaneb’ jalan; eb’ li kok’al neke’xxuwa li xb’een kutan naq te’xik sa’ tzoleb’aal; eb’ aj tzolonel sa’ li universidad neke’xxuwa xk’ulb’al lix examen.
Laa’o naqaxuwa li majelo’k, li tz’eqtaanaak, li sachok yo’onihom, ut li k’a’ru ink’a’ naqanaw.
Naqaxuwaheb’ li kaq-sut-iq’, li hiik, ut li xam li neke’xrahob’tesi li ch’och’ ut li qayu’am.
Naqaxuwa naq ink’a’ taasik’e’q qu, ut chi junpak’al chik, naqaxuwa ajwi’ naq taasik’e’q qu.
Naqaxuwa naq ink’a’ tz’aqal li qachaab’ilal; naqaxuwa naq maak’a’aq rosob’tesihom li Qaawa’ choq’ qe.
Naqaxuwa li jalaak, ut naru naq k’a’jo’ wi’chik taanimaaq xxuwajelil li qaxiw.
Ma xinye resileb’ chixjunil?Chalen chaq najter q’e kutan, li xiw naxka’ch’inob’resi li naru neke’ril li ralal xk’ajol li Dios.
Junelik nawulak chiwu li esil chirix laj Eliseo sa’ 2 Reyes.
Li rey aj Siria kixtaqla naab’aleb’ aj puub’ rochb’eeneb’ kawaay ut b’eleb’aal ch’iich’ li “ke’wulak chiru q’ojyin ut ke’xsut li tenamit.”2 Li rajomeb’ a’an xchapb’al ut xkamsinkil li profeet aj Eliseo.
Naqil ru:“Wulajaq chik toj eq’la, laj tenq’ re laj Eliseo kiwakliik, ut naq ki’elk chirix kab’l, kiril naq sutsuuk li tenamit xb’aaneb’ laj puub’, eb’ li kawaay ut li b’eleb’aal ch’iich’.
Toja’ naq koxye re laj Eliseo: “Wa’chin, k’a’ru taqab’aanu?”3A’an li xiw li yoo chi aatinak.“Matxiwak chan laj Eliseo.
Jwal naab’aleb’ li wankeb’ qik’in laa’o chiruheb’ a’an.”4A’b’an ink’a’ kixaqli aran.“Ut ki’ok chi tijok chi jo’ka’in: “At Qaawa’, chate xsa’ li ru re naq taa’iloq.” Li Qaawa’ kixte xsa’ ru laj tenq’ re laj Eliseo, ut kiril li tzuul nujenaq chi kawaay re xam; wankeb’ ajwi’ kaarxam chi xsutam laj Eliseo.”5Maare maak’eb’ li kaarxam taqlanb’ileb’ re xsachb’al li qaxiw ut li narahob’tesink qe, a’b’an saqen ru li tzol’leb’.
Li Qaawa’ wan qik’in, yoo chiqak’oxlankil ut chiqosob’tesinkil jo’ ka’ajwi’ naru xb’aanunkil a’an.
Li tijok naru tixb’oq chaq li metz’ew ut li k’utb’esinb’il na’leb’ naqaj ru re xk’oxlankil xb’een wa li Jesukristo ut lix tojb’al rix li maak li kixb’aanu.
Li Qaawa’ ak kixnaw naq chi jo’q’ehaq tooxuwaq.
Laa’in week’ahom ut laa’ex ajwi’, jo’kan ut naq nujob’resinb’ileb’ li loq’laj hu rik’in lix na’leb’ li Qaawa’:“Chiwanq xsahil eech’ool, ut mexxuwak.”6“Chex’iloq wankin wi’ sa’ li junjunq eek’oxlahom; miiwib’an eech’ool, mexxuwak.”7“Mexxuwak, ex ch’ina teep inkarneer.”8 Jwal nawulak chiwu lix q’unil li aatin “ch’ina teep inkarneer.” Maare moko naab’alo ta sa’ li Iglees jo’ b’isb’il wankilal xb’aan li ruchich’och’, a’b’an naq naqate li qamusiq’ejil u, “jwal naab’aleb’ li wankeb’ qik’in laa’o chiruheb’ a’an.”9 Li qaChaab’il aj Ilol Karneer aj rahonel, li Jesukristo, naxye ajwi’, “Che’xmol rib’ li ruchich’och’ ut li xb’alb’a cheru, xb’aan naq wi kab’lanb’ilex sa’ xb’een insaqoonaq, ink’a’ neke’ru chi numtaak.”10Chan ru naq nasachman li xiw?
Choq’ re li saaj aj tenq’, xaqxo chaq chixk’atq laj Eliseo, jun xprofeet li Dios.
Juntaq’eet ajwi’ li yeechi’inb’il qe.
Naq naqab’i li raatin li Awa’b’ej Russell M. Nelson, naq naqapaab’ lix na’leb’, yooko chi xaqliik chixk’atq jun xprofeet li Dios.
Chijultiko’q eere li raatin laj Jose Smith: “Ut anajwan, chirix li k’iila ch’olob’ank xyaalal li k’eeb’il chaq chirix a’an, a’in li ch’olob’ank xyaalal, xraqikeb’ chixjunil, li naqak’e chirix: Naq yo’yo!”11 Yo’yo li Jesukristo.
Li qarahom choq’ re a’an ut choq’ re lix evangelio naxsach li xiw.Li rajom qach’ool naq “taawanq junelik lix Musiq’ qik’in”12 taarisi li xiw ut tixk’e sa’ xna’aj jun junelikil ilok chirix li qaruchich’och’il yu’am.
Li Awa’b’ej Nelson xooxtij, “Sa’ li kutankil chalel, tookamq raj sa’ musiq’ej chi maak’a’ li b’eresink, li k’amok b’e, li k’ojob’ank ch’oolej, ut li ochb’eeniik chi rajlal xb’aan li Santil Musiq’ej.”13Chirixeb’ li rahilal aj b’utunel li te’xnujob’resi li ch’och’ ut te’xk’e chi kawuk xch’ooleb’ naab’aleb’, li Qaawa’ kixye, “Eb’ lin tzolom te’xaqliiq sa’eb’ li na’ajej sant, ut ink’a’ te’eek’asiiq.”14Toja’ naq kixk’e li choxahil na’leb’ a’in: “Minumta eek’a’uxl, xb’aan naq jo’q’e taak’ulmanq chixjunil li k’a’aq re ru a’in, taaruuq teenaw naq li k’a’ru yeechi’inb’il eere taatz’aqloq ru.”15Xaqab’omaq eerib’ sa’eb’ li na’ajej sant—minumta eek’a’uxl—ut te’tz’aqloq ru li yeechi’ihom.
Chiqatz’ilaq rixeb’ li junjunq na’leb’ a’in ut chan ru wan rilom rik’in li qaxiw.Xb’een, li xaqliik sa’eb’ li na’ajej sant.
Naq nokoxaqliik sa’eb’ li na’ajej sant—eb’ li tiikil qochoch, li qak’ojob’anb’il ch’utleb’aal kab’l, eb’ li osob’tesinb’il santil ochoch—naqeek’a lix Musiq’ li Qaawa’ sa’ li qaam.
Naqataweb’ xsumehomeb’ li patz’om li nach’a’ajkilo’ wi’ qak’a’uxl malaj naqataw li tuqtuukilal re xkanab’ankileb’.
A’an li Musiq’ej naq yoo chi k’anjelak.
Eb’ li na’ajej sant a’an sa’ lix awa’b’ejihom li Dios sa’ xb’een li ruchich’och’ neke’relaji li oxloq’ink sa’ qach’ool, li roxloq’inkileb’ li qas qiitz’in, li chaab’ilob’resink-ib’ sa’ xyu’aminkil li evangelio, ut li qayo’onihom re naq taqakanab’eb’ li qaxiw ut taqasik’ li wankil aj k’irtesinel re li Jesukristo sa’ xk’ab’a’ lix tojb’al rix li maak li kixb’aanu.Maak’a’ xna’aj li xiw sa’eb’ li na’ajej sant re li Dios malaj sa’ raameb’ li ralal xk’ajol.
K’a’ut?
Xb’aan li rahom.
Li Dios nokoxra—junelik—ut laa’o naqara a’an.
Li qarahom choq’ re li Dios naxka’pak’ali chixjunil li xiw, ut lix rahom a’an nanumta sa’eb’ li na’ajej sant.
K’oxlahomaq.
Naq ink’a’ k’eeb’il tz’aqal qach’ool sa’eb’ li qateneb’ankil chiru li Qaawa’, naq naqajalb’ehi qib’ sa’ xb’e a’an li nak’amok sa’ li yu’am maak’a’ roso’jik, naq nawiib’an qach’ool chirix lix aajelil ru lix choxahil na’leb’, naq naqakanab’ naq li xiw te’xte li okeb’aal re te’ok chixjunil li rochb’een—lix ka’ch’inob’resinkil li ch’oolej, li josq’il, lix sachik li yo’onihom—li Musiq’ej nokoxkanab’, ut nokokana chi maak’a’ li Qaawa’ qik’in.
Wi nekenaw chan ru a’an, nekenaw naq moko chaab’il ta li na’ajej a’an.
Chixjunpak’al a’an, naq nokoxaqliik sa’eb’ li na’ajej sant, naru naqeek’a lix rahom li Dios ut “li tz’aqal rahok narisi chixjunil li xiw.”16Li xkab’ yeechi’ihom a’an “Minumta eek’a’uxl.”17 Maak’a’ naxye lix k’ihal li maa’usilal ut li choqink li neke’xnujob’resi li ruchich’och’, yeechi’inb’il qe naq xb’aan lix tiikilal qach’ool rajal kutan chiru li Jesukristo taawanq qe li “tuqtuukil usilal li nachalk rik’in li Dios ut naxq’ax ru chixjunil li na’leb’.”18 Ut naq taak’ulunq li Jesukristo rik’in chixjunil xwankil ut xloq’al, te’sache’q li maa’usilal, li po’resink ch’oolej, ut chixjunil li moko tiik ta.Junxil chaq li apostol aj Pablo ki’aatinak rik’in profeetil aatin chirix li qakutankil naq kixye re li saaj aj Timoteo:“Chanawaq naq sa’ roso’jikeb’ li kutan wank hoonal q’axal ch’a’ajkaq xnumsinkil.“Eb’ li winq junes reheb’ te’raj, te’xrahi ru li tumin, te’xnimob’resihatq xwankileb’, te’xq’etq’eti rib’eb’, aj majewanelaqeb’, aj q’etolaqeb’ raatin xna’ xyuwa’, maak’a’ chik te’xnaw xyoxinkil ut te’xtz’eqtaana li paab’ank.
…“… a’ chik lix sahilal li ruchich’och’ te’rataw chiru li xraab’al li Dios.”19Chijultiko’q eere, “li wankeb’ qik’in laa’o” sa’ xka’pak’al li tz’apleb’ t’ikr, eb’ li neke’xra li Dios chi anchaleb’ lix ch’ool, lix kawilal, lix k’a’uxl, ut lix metz’ew, “jwal naab’aleb’ chiruheb’ a’an.”20 Wi naqakanab’ qib’ chiru li Qaawa’ ut lix na’leb’, wi k’eek’o qach’ool sa’ lix k’anjel a’an, ink’a’ taqaxuwa li naxik wi’ xch’ool li ruchich’och’ chi moko taach’a’ajko’q qach’ool rik’in.
Nintz’aama cheru naq chekanab’ lix na’leb’ ut lix wankil li ruchich’och’ ut chesik’ b’an li musiq’ejil sa’ lee yu’am.
Rahomaq li naxra li Qaawa’—jo’eb’ lix taqlahom, eb’ lix santil ochoch, li qaloq’laj sumwank rik’in a’an, li loq’laj wa’ak rajlal hilob’aal kutan, li tijok chiru a’an, ut chi jo’kan ink’a’ taach’a’ajko’q eech’ool.Li roso’jik na’leb’: kanab’omaq eerib’ chiru li Qaawa’ ut eb’ lix yeechi’ihom.
Ninnaw naq te’tz’aqloq ru chixjunileb’ lix yeechi’ihom.
Ninnaw a’an chi tz’aqal jo’ naq xaqxookin cheru anajwan sa’ li loq’laj ch’utam a’in.Li Qaawa’ kixk’utb’esi: “Xbʼaan naq ebʼ li wankebʼ xnaʼlebʼ ut keʼkʼuluk re li yaal, ut keʼxkʼul li Loqʼlaj Musiqʼej choqʼ aj kʼamol bʼe chiruhebʼ, ut inkʼaʼ keʼbʼalaqʼiik—ninye chi yaal eere, inkʼaʼ teʼyokʼeʼq chaq ut teʼkuteʼq saʼ li xam, teʼxkuy bʼan xnumsinkil li kutan.”21Xb’aan a’in naq ink’a’ taach’a’ajko’q qach’ool xb’aan li choqink re li kutan a’in, xb’aaneb’ li wankeb’ sa’ li nimla kab’l paapo xsa’, xb’aaneb’ li neke’reetz’u li yalok q’e chi maak’a’ li qab’alaq’ ut li k’anjelak chi k’eek’o qach’ool chiru li Qaawa’ Jesukristo.
Li oyb’enink, li kawil ch’oolej, ut li tz’aqal rahok ajwi’ neke’chal chaq sa’ jun ch’oolej li moko ch’a’ajkilanb’il ta xb’aan li rahilal malaj li choqink.
Li Awa’b’ej Nelson, li “sa lix ch’ool chirix li k’a’ru toj chalel,” kixjultika qe, “Wi ta wanq junaq li qawankilal chixtz’ilb’al rix lix k’ihaleb’ li xyaab’ kuxej ut li na’leb’ li neke’xhob’ li yaal, tento raj taqatzol xk’ulb’al li k’utb’esinb’il na’leb’.”22Re xk’ulb’al li k’utb’esinb’il na’leb’, tento taqak’e jo’ xb’eenil sa’ li qayu’am xyu’aminkil li evangelio ut xwaklesinkil li tiikilal ut lix na’leb’ li Musiq’ej sa’ xch’ooleb’ li qas qiitz’in jo’ sa’ qach’ool qajunes qib’.Laj Spencer W. Kimball kiwan jo’ li profeet re lin ch’ajomil.
Chiruheb’ li chihab’ xnume’, chirix naq xinb’oqe’ choq’ apostol, intawom li tuqtuukilal sa’ li xb’een esil kixk’e sa’ li jolomil ch’utub’aj-ib’ re octubre, 1943.
A’an jwal luktajenaq xb’aan lix b’oqb’al; ninnaw li eek’ahom a’an.
Li Elder Kimball kixye: “Naab’al li k’oxlak ut tijok xinb’aanu, ut li kuyuk sa’ ut li tijok.
Xe’wan li k’a’uxl neke’xka’pak’ali rib’ li xe’chal sa’ ink’a’uxl—chanchaneb’ li xyaab’ kuxej li neke’xye: “Ink’a’ nakatru chixb’aanunkil li k’anjel.
Moko k’ulub’ejat ta.
Moko tz’aqal ta laa seeb’al”—a’ut sa’ roso’jik junelik xchal li xnimal ru k’oxlahom: “Tento taab’aanu li k’anjel b’oqb’ilat wi’—tento naq wanq aaseeb’al, aatiikilal, ut aak’ulub’ejil.” Ut toj yoo li pleet a’an.”23Nak’ojob’aak inch’ool rik’in li saq ruhil xnawom xch’ool li apostol a’an li ki’ok choq’ li xkab’laju Awa’b’ej re li xnimal ru Iglees a’in.
A’an kixk’e reetal naq tento tixkanab’ lix xiw chirix re “xb’aanunkil li k’anjel b’oqb’il wi’ ” ut naq tento tixkanab’ rib’ chiru li Qaawa’ re xk’ulb’al xkawilal re wanq “xseeb’al, xtiikilal, ut xk’ulub’ejil.” Laa’o ajwi’ tooruuq chixb’aanunkil.
Toj yooqeb’ li pleet, a’b’anan taqanumsiheb’ rik’in lix Musiq’ li Qaawa’.
Ink’a’ “taanumtaaq qak’a’uxl” xb’aan naq wi xaqxooko chixk’atq li Qaawa’ ut rik’in lix na’leb’ ut lix junelikil k’uub’anb’il na’leb’, xaqxooko ajwi’ sa’ jun na’ajej sant.Anajwan ut, k’a’ru kik’ulman rik’in li qarab’in ut li qahi’ li junjunqeb’ chihab’ chaq ke’xpatz’ chi anchaleb’ xch’ool qe jun li patz’om nujenaq rik’in li xiw?
Ke’xtz’il rix chi us li koo’aatinak wi’ sa’ li ewu a’an; ke’tijok ut ke’xkuy xsa’ ut ke’xtaw xsumehomeb’.
Rik’in sahil ch’oolejil choq’ reheb’ ut choq’ qe ajwi’ laa’o, li na’chinb’ej ut yuwa’chinb’ej, osob’tesinb’ileb’ anajwan rik’in wuqub’eb’ lix kok’al ch’ina-useb’ naq neke’xik chi uub’ej rik’in paab’aal ut rahok.Chik’ojob’aaq eech’ool, ex was wiitz’in.
Yaal, wanko sa’ jun li kutan xuwajel, a’b’an naq nokokana sa’ xb’ehil li sumwank, ink’a’ tento tooxuwaq.
Nekexwosob’tesi naq rik’in xb’aanunkil a’an, ink’a’ te’ch’a’ajko’q eech’ool xb’aan li kutan wanko wi’ malaj xb’aaneb’ li rahilal neke’chal sa’ lee yu’am.
Nekexwosob’tesi naq teesik’ xaqliik sa’eb’ li na’ajej sant ut ink’a tex’eek’asiiq.
Nekexwosob’tesi naq teepaab’eb’ lix yeechi’ihom li Jesukristo, naq yo’yo a’an, ut naq yoo chiqak’aaka’lenkil ut naq xaqxo chiqak’atq.
Sa’ xk’ab’a’ li Qaawa’ ut li qaKolonel, li Jesukristo, amen.
K’a’jo’ naq xoomusiq’aak chiru li chaq’al ru jolomil-ch’utub’aj-ib’ a’in.
Noko’ilok chi uub’ej rik’in x’anchalil qach’ool.
Xoo’eek’asiik chi k’anjelak chi chaab’il chik ut chi wank chi chaab’il chik.
K’a’jo’ xch’ina-usal li xnimal ru esil li xe’k’ehe’ xb’aaneb’ li Jolomil aj B’eresinel ut li Jolomil aj K’anjel jo’ ajwi’ li b’ichank!
Nintz’aama eere naq teetz’ileb’ rix li esil a’an, xtikib’ankil a’an sa’ li xamaan a’in.1 Neke’xk’ut lix k’a’uxl ut li rajom li Qaawa’ choq’ reheb’ lix tenamit sa’ li kutan a’in.Li ak’ tzolok li jayalinb’il sa’ li ochoch ut tenq’anb’il xb’aan li Iglees wan xwankil chirach’ab’ankil lix wankilaleb’ li junkab’al, a’ yaal jo’ chanru li junjunq li junkab’al naxyal xq’e chixjalb’al li rochoch jo’ jun santil na’ajej re paab’aal.
Ninyeechi’i naq sa’ xyalb’al eeq’e chi anchal eemetz’ew chixchaab’ilob’resinkil eerochoch jo’ jun na’ajej re xtzolb’al li evangelio, rik’in xnumikeb’ li kutan, lee hilob’aal kutan te’ok choq’ sahil kutan eere.
Lee kok’al te’raj raj xtzolb’al ut xyu’aminkileb’ lix k’utum li Kolonel, ut taak’osq lix wankil laj tza sa’ lee yu’am ut sa’ lee rochoch.
Nimaq xwankil li jalaak teek’ul sa’ lee junkab’al.Chiru li ch’utub’aj-ib’ a’in xqakawob’resi li rajom qach’ool chixloq’oninkil li Qaawa’ Jesukristo rajlal sut naqaye xk’ab’a’ lix Iglees.
Ninyeechi’i eere naq wi k’eek’o qach’ool chiroksinkil lix tz’aqal k’ab’a’ lix Iglees li Kolonel ut xk’ab’a’eb’ li komon, eb’ li komon sa’ lix Iglees taanimanq lix paab’aaleb’, ut te’xk’ul xkomon chik li musiq’ejil wankilal.Anajwan, aatinaqo chirixeb’ li santil ochoch.
Naqanaw naq aajel ru naq kok’ aj xsa’ toowulaq sa’ li santil ochoch choq’ qe ut choq’ re li qajunkab’al re taqak’ul qakolb’al ut li taqenaqil loq’al.Chirix naq naqak’ul choq’ qe li k’ojob’anb’il k’anjel re li santil ochoch ut noko’ok sa’ sumwank rik’in li Dios, li junjunq qe toj taqaj ru li qakawob’resinkil ut qatzolb’al sa’ musiq’ej li ka’ajwi’ naru taqak’ul sa’ rochoch li Qaawa’.
Ut ajb’il qu xb’aaneb’ li qaxe’ qatoon re toowanq jo’ ruuchileb’ re xb’aanunkileb’ lix k’anjel.Chek’oxla lix nimla uxtaan ut usilal li Dios li, rub’elaj lix k’ojlajik li ruchich’och’, kixkawresi li b’e re xk’eeb’aleb’ li osob’tesink re li santil ochoch reheb’ chixjunil li te’kamq chi maak’a’ xnawomeb’ chirix li evangelio.
Chalen chaq najter q’e kutan neke’b’aanuman li loq’laj k’anjel a’in re li santil ochoch.
Choq’ we, li na’leb’ a’an nareek’asi inch’ool ut naxch’olob’ xyaalal chiwu naq tz’aqal yaaleb’.2Ex was wiitz’in raarookex inb’aan, yookeb’ chi k’ihank lix pleetihom laj tza, sa’ xnimal lix kawilal ut chan ru nab’aanuman.3 Maajo’q’e kiwan x’aajelil ru jo’ naq wan anajwan li xik sa’ li santil ochoch chi kok’ aj xsa’.
Nintz’aama eere naq textijoq ut teetz’il rix chan ru nekenumsi lee hoonal.
Oksihomaq lee hoonal b’ar wi’ texchaab’iloq ut rik’in ajwi’ lee junkab’al.
Wi nach’ wan jun li santil ochoch eerik’in, nekexwelaji naq teeyeechi’i re li Qaawa’ naq rajlal texwanq sa’ li rochoch a’an, ut naq teeb’aanu a’an chi tz’aqal ut chi sa sa’ eech’ool.
Ninyeechi’i eere naq li Qaawa’ tixk’eheb’ chi uxmank li sachb’a-ch’oolej li naxnaw naq nekeraj ru, a’ yaal jo’ nekexmayejak re k’anjelak ut oxloq’ink sa’eb’ lix santil ochoch.Anajwan wan 159 chi santil ochoch li yookeb’ chi k’anjelak.
Aajel ru li xk’uulankileb’ li santil ochoch a’an.
Rik’in xnumik li hoonal, na’ajman ru x’ak’ob’resinkileb’.
Xb’aan a’an, yooko chixkawresinkil lix ak’ob’resinkil li Santil Ochoch re Lago Salado ut junjunqeb’ chik li santil ochoch li xe’kab’laman junxil sa’ xkutankileb’ laj pahol b’e.
Moqon taqawotz resil a’an.Anajwan, chi sa sa’ qach’ool naqaye resil junjunq chik li santil ochoch li te’kab’lamanq.
Eb’ li santil ochoch a’an te’kab’lamanq sa’eb’ li na’ajej a’in: Mendoza, Argentina; Salvador, Brasil; Yuba City, California; Phnom Penh, Camboya; Praia, Cabo Verde; Yigo, Guam; Puebla, Mexico; Auckland, Nueva Zelanda; Lagos, Nigeria; Davao, Filipinas; San Juan, Puerto Rico; ut li condado Washington, Utah.Maare ink’a’ te’jalaaq eeyu’am rik’in lix kab’lankileb’ ut lix k’aak’alenkileb’ li santil ochoch a’in, a’b’anan te’jalaaq b’an eeyu’am naq nekexwulak chi k’anjelak sa’ li santil ochoch.
Laa’ex li ink’a’ chik mas nekexwulak sa’ li santil ochoch, nintz’aama eere naq teekawresi eerib’ ut naq texsutq’iiq sa’ junpaat.
Chirix a’an, nintz’aama eere naq texloq’oninq sa’ li santil ochoch ut naq textijoq re reek’ankil li rahok maak’a’ roso’jik nareek’a li Kolonel choq’ eere, naq chejunjunqalex texruuq chixk’ulb’al xnawom eech’ool naq a’an naxb’eresi li santil k’anjel a’in.4Ex was wiitz’in, ninb’antioxi eere lee paab’aal ut lix yalb’al eeq’e.
Ninkanab’ inrahom ut wosob’tesihom sa’ eeb’een, re naq teetzeka xsahil li raatin li Qaawa’ ut teeyu’ami lix k’utum a’an sa’ lee yu’am.
Nink’ojob’ eech’ool naq li k’utb’esinb’il na’leb’ toj wan sa’ li Iglees ut toj taawanq toj reetal naq “li rajom li Dios taatz’aqob’resiiq ru, ut li Nimla Jehova tixye naq choyb’il li k’anjel.”5Nekexwosob’tesi rik’in xk’iijik lee paab’aal chirix li Kristo ut lix loq’laj k’anjel, rik’in li paab’aal ut kuyum re xnumsinkileb’ li ch’a’ajkilal nekexnume’ wi’.
Nekexwosob’tesi re tex’ok choq’ aj Santil Paab’anel sa’ Roso’jikeb’ li Kutan jwaal chaab’ilex.
Jo’kan nekexwosob’tesi ut ninch’olob’ xyaalal naq yo’yo li Dios!
Li Jesus a’an li Kristo!
A’an a’in lix Iglees.
Laa’o lix tenamit, sa’ xk’ab’a’ li Jesukristo, amen.
Laj Pablo kixwotz li sachol ch’oolej esilal a’in chirix li yo’onink rik’ineb’ laj Korintios:“Rahob’tesinb’ilo rik’in chixjunil, a’b’an moko yot’b’ilo ta; sa’ cha’ajkilal, a’b’an moko sachb’il ta qayo’onihom;“Rahob’tesinb’ilo, a’b’an ink’a’ xoohaakanab’ ta qajunes; luktajenaqo, a’b’an moko oso’jenaqo ta.”1B’ar wan xyo’leb’aal lix yo’onihom laj Pablo?
Ab’ihomaq li kixye: “Xb’aan naq li Dios li kiyehok: Chilemtz’unq li saqenk sa’ li aak’ab’, a’an ajwi’ xk’ehok chi lemtz’unk li saqenk sa’ li qach’ool re naq taakutano’q lix loq’al li Dios li nalemtz’unk sa’ xnaq’ ru li Kristo.”2Chiruheb’ ajwi’ li kutan nanumta wi’ li cha’ajkilal ut li q’ojyin, wan li saqen ut li chaab’ilal sa’ li qasutam.
Sa’ li po octubre xnume’, li Awa’b’ej Dieter F. Uchtdorf kixjultika qe, “Sutsuuko xb’aan li sachb’a-ch’oolejil b’ihomal re saqen ut yaal, ut a’in naxk’e chink’oxla ma naqak’e reetal chi yaal li k’a’ru wan qe.”3A’b’anan, li xik na’ilok qe naraj naq taqak’e qach’ool chirixeb’ “li q’ojyinal choql … li namutz’ob’resink re li [uhej], … nakawob’resink re li [aamej] … ,ut … [nak’amok b’e] … re [sachk].”4Us ta a’an, rik’in jun nawom tz’aqal re ru chirix li ch’a’ajkilal re li qakutan, li Kolonel naxyeechi’i, “Li k’a’ru re li Dios a’an saqen; ut ani nak’uluk re li saqen, ut nakana rik’in li Dios, naxk’ul chik li saqen; ut li saqen a’an yoo chi nimank xlemtz’unkil toj reetal li tz’aqal kutan.”5Laa’o li ralal xk’ajol li Dios.
Yo’ob’tesinb’ilo chaq re xk’ulb’al li saqen, kuyuk chiru li Dios, ut xk’ulb’al chik li saqen.
Chalen chaq sa’ xtiklajik, yooko chaq chixtaaqenkil li saqen; yooko chixtaaqenkil li qaChoxahil Yuwa’ ut lix k’uub’anb’il na’leb’.
Sa’ li qamusiq’ejil juxaqalil wan li atawom re xsik’b’al li saqen.Kiwab’i li junelikil yaal a’in k’utb’il chi chaq’al ru sa’ jun na’ajej b’ar wi ink’a’ yookin chixsik’b’al.
Naq yookin chi k’anjelak sa’ jun nimla k’uuleb’aal tumin, xinb’oqe’ chi tz’aqonk sa’ jun ch’utam reheb’ laj k’amol b’e sa’ li universidad Michigan.
Naq yoo chi uxmank li ch’utam, laj k’utunel, Kim Cameron xk’ab’a’, kixk’ut chiqu li na’leb’ re li k’amok b’e chi chaab’il ut li rilom rik’in xsik’b’al li saqen.
A’an kixch’olob’: “A’in naraj xyeeb’al li k’a’ru nak’ulman rik’ineb’ chixjunil li wankeb’ xyu’am chixsik’b’al lix metz’ew us [li saqen] ut xkanab’ankil li metz’ew ink’a’ us [li q’ojyin].
Jo’ jun ch’ina xul jo’ junaq winq, ak re chixjunil li k’a’ru wan xyu’am naq naxnach’ob’resi rib’ rik’in li us ut naxnajtob’resi rib’ rik’in li ink’a’ us.”6Chi xaqab’anb’il lix na’leb’ xb’aan naab’al li tz’ilok-ix, a’an ajwi’ ki’aatinak chirix oxib’ xnimal ru na’leb’ re too’elq chi uub’ej rik’in li trab’aaj: li toq’ob’ank-u, li kuyuk maak, ut li b’antioxink.7 Wan xyaalalil naq sa’ xhoonal naq li kristiaan neke’xnach’ob’resi rib’ rik’in li k’a’ru us (li saqen), wanqeb’ li na’leb’ li eetalinb’ileb’ chi tz’aqal re ru xb’aan lix saqen li Ruchich’och’, a’ li Jesukristo!Ex was wiitz’in, b’aanuhomaq usilal, chik’ojob’aaq lee ch’ool rik’in xnawb’al naq wan li saqen choq’ qe.
Chinwotzaq oxib’ chi na’ajej taqataw wi’ li saqen junelik:1.
Lix saqen li IgleesLi Iglees a’an jun eetalil re saqen choq’ re jun ruchich’och yoo chi q’ojyino’k.
A’in jun chaab’il kutan re wank choq’ komon sa’ Lix Iglees li Jesukristo reheb’ laj Santil Paab’anel sa’ Roso’jikeb’ li Kutan!
K’a’jo’ xkawilal li Iglees anajwan jo’ maajun chik hoonal8 ut relik chi yaal nakawob’resiiq wulaj wulaj naq neke’xjunaji rib’ li ak’ komon qik’in, naq neke’yo’ob’tesiik li ak’ ch’utam, naq neke’b’oqe’li ak’ misioneer, ut neke’tehe’ li ak’ na’ajej re xwotzb’al li evangelio.
Yooko chirilb’al naq eb’ li ke’xkanab’ li xik sa’ Iglees chiru jarub’aq kutan yookeb’ chi sutq’iik wi’chik rik’in naq neke’chal li sachb’a-choolej wulaj wulaj b’antiox re li kolok li k’utb’il xb’aan li Awa’b’ej Thomas S. Monson.Toje’ xinwula’aniheb’ li saaj aran Paraguay, Uruguay, Chile, ut Argentina sa’ lix ch’utub’aj-ib’ re xkawresinkileb’ li saaj.
Chiru jun xamaan, k’iila mil chi saaj winq ut ixq xe’xnumsi jun xamaan sa’ xkawob’resinkil lix rahom choq’ re li Kolonel, toja’ naq xe’sutq’i sa’ li rochoch rik’ineb’ lix junkab’al ut ramiiw, chi nalemtz’un li saqen ut lix rahom li Kristo sa’eb’ li rilob’aal.K’ehomaq reetal, junelik te’tawmanq li ani te’xsik’ xjitb’al li Iglees.
Kama’an ke’xb’aanu chaq sa’ xtiklajik, ut kama’an taawanq toj sa’ xraqik.
A’b’an, ink’a’ naru taqakanab’ naq li jitok a’an naxch’ina qeek’ahom chirix li saqen li wan choq’ qe.
Xk’eeb’al reetal li saqen ut xyalb’al qaq’e chixsik’b’al, a’an tixk’e qak’ulub’ re xk’ulb’al xkomon chik li saqen.Sa’ jun ruchich’och’ yoo chi q’ojyino’k, lix saqen li Iglees yooq chi nimank xlemtz’unkil toj reetal li tz’aqal kutan.2.
Lix saqen li evangelioLix saqenkil li Evangelio a’an li b’e “nalemtz’un ut yoo chi nimank toj reetal li tz’aqal kutan,”9 ut b’ar wi’ naxtaw xnimal xlemtz’un a’an sa’ li qajunkab’al ut sa’ eb’ li santil ochoch chiru chixjunil li ruchich’och’.Sa’ li hu Predicad mi Evangelio tz’iib’anb’in naq: “Rik’in lix saqen li evangelio, eb’ li junkab’al neke’ru chixtuqub’ankil li ch’i’lank, li wech’ok-ib’, ut li ch’a’ajkilal.
Eb’ li junkab’al wanqeb’ xch’a’ajkilal xb’aan li wech’ok-ib’ neke’ru chi k’iraak b’antiox re li jalb’a-k’a’uxlej, li kuyuk maak, ut li paab’aal chirix lix wankil lix tojb’al rix li maak kixb’aanu li Jesukristo.”10 Q’axal wi’chik na’ajman anajwan naq eb’ li qajunkab’al a’anaqeb’ xyo’leb’aal li nimla saqen choq’ reheb’ chixjunil li wankeb’ sa’ xsutameb’.
Eb’ li junkab’al neke’xnima li saqen naq neke’nima lix rahom ut xchaab’ilal xch’ooleb’.
Naq naqaxaqab’ li qajunkab’al re “paab’aal, … jalb’a-k’a’uxlej, kuyuk maak, oxloq’ rahok, [ut] toq’ob’ank-u,”11 taqaeek’a chi nimank li qarahom choq’ re li Kolonel ut chiqib’il qib’.
Li junkab’al taakawob’resiiq, ut taanimanq xlemtz’unkil li saqen wan sa’ li junjunq qe.Naqataw sa’ li tusleb’aal aatin re li Santil Hu sa’ ingles li aatin a’in: “Li junaj chi na’ajej naru xjuntaq’eetankil lix santilal li santil ochoch, a’an li junkab’al.”12 Anajwan wankeb’ 155 chi santil ochoch li yookeb’ chi k’anjelak, ut chalkeb’ re xkomoneb’ chik.
Naab’aleb’ chik li junkab’al yookeb’ chi tz’ape’k sa’ junajil chiru li yu’am a’in ut li junelik q’e kutan.
Eb’ li komon yookeb’ chixtaqlankil xk’ab’a’eb’ lix xe’ xtoon sa’ li santil ochoch re te’b’aanumanq li k’ojob’anb’il k’anjel re kole’k choq’ reheb’.
Yooko chixnumsinkil li nimla sahil ch’oolejil ut li ninq’ehink sa’ xkab’ichal xka’pak’alil li tz’apleb’ t’ikr!Sa’ jun ruchich’och’ yoo chi q’ojyino’k, lix saqen li evangelio yooq chi nimank xlemtz’unkil toj reetal li tz’aqal kutan.3.
Lix saqen li KristoInk’a’ naru li aatinak chirix li saqen sa’ li ruchich’och’ chi maak’a’ li aatinak chirix lix Saqen li ruchich’och’, a’ li Jesukristo.
Jun xk’utb’esinkil li qaChoxahil Yuwa’ aj rahonel, a’an naq li junjunq chi kristiaan li nachal sa’ li yu’am a’in, osob’tesinb’il rik’in lix saqen li Kristo re tixtenq’a chi sutq’iik sa’ li rochoch.
Li Awa’b’ej Boyd K. Packer kixk’ut: Lix Musiq’ li Kristo junelik wank aran.
… Lix saqen li Kristo wan chiru chixjunil li ruchich’och’ jo’ chanru wan lix saqen li saq’e.
Yalaq b’ar wan xyu’am li winq, aran wan lix Musiq’ li Kristo.”13 Lix saqen li Kristo “nab’oqok ut naq’unb’esink ch’oolej chixb’aanunkil rajlal li chaab’il”14 ut naxkawresiheb’ chixjunil li neke’xsik li chaab’ilal ut li yaal re te’xk’ul li Santil Musiq’ej.Li Kolonel naxk’ut naq a’an li saqen li “nakutanob’resink re lix naq’ eeru,” “nak’ehok xyu’am lee k’a’uxl,” ut “naxk’e xyu’am chixjunil li k’a’aq re ru.”15 Lix saqen li Kristo toxtenq’a chirilb’aleb’ li jun ch’ol chik sa’ xnaq’ ru li Kolonel.
Taanimanq qarahom ut taqataw ru lix ch’a’ajkilal li jun ch’ol chik.
Toxtenq’a re naq taanimanq qakuyum rik’ineb’ li ink’a’ neke’paab’ank malaj ink’a’ neke’k’anjelaq jo’ naqab’aanu laa’o.
Toxtenq’a chixtawb’al ru lix nimla k’ojob’anb’il na’leb’ re sahil ch’oolejil chi chaab’il chik ut chirilb’al b’ar wanko sa’ li nimla k’uub’anb’il na’leb’ a’an re rahok.
Naxk’e xyu’am, xyaalalil, ut rajb’al chixjunil li naqab’aanu.
Anajwan ut, us ta nim li sahil ch’oolejil taqeek’a naq yooko chixtawb’al ru chi chaab’il chik lix saqen li Kristo, ink’a’ naru najuntaq’eetaman rik’in li sahil ch’oolej li naqeek’a naq naqil lix saqen li Kristo chi k’anjelak sa’ xb’eeneb’ li jun ch’ol chik: li qajunkab’al, qamiiw, jo’ ajwi’ li ani ink’a’ naqanaweb’ ru.Xweek’a li sahil ch’oolejil a’an naq xwab’i resil xyalb’aleb’ xq’e jun ch’uut chi aj chupunel xam kaweb’ xch’ool li xe’k’anjelak re xchupb’al li xam sa’ jun li ch’utleb’aal kab’l aran sa’ xtz’e li saq’e California, sa’ li po julio re 2015.
Naq yoo chi nimank li xam, laj k’amol b’e reheb’ laj chupunel xam kixb’oq jun ramiiw SUD re xpatz’bal re b’ar neke’xk’uula li k’a’ruhaq loq’ ut eb’ li sek’ re li loq’laj wa’ak re naq te’xkol.
Li ramiiw kixye naq moko wan ta k’a’ruhaq loq’ ut naq eb’ li sek’ re li loq’laj wa’ak moko terto ta xloq’b’al.
A’b’anan laj k’amol b’e kireek’a naq toj wan k’a’ruhaq chik tento te’xb’aanu, jo’kan naq kixtaqlaheb’ laj chupunel xam chi sutq’iik sa’ li kab’l yoo chi k’atk re te’risiheb’ chixjunil li b’onb’il jalam-uuch wan wi’ li Jesukristo re naq te’kole’q.
Jo’kan ajwi’ xe’xk’e jun li jalam-uuch chiru li b’eleb’al ch’iich’ reheb’ laj chupunel xam rik’in lix yo’onihom naq te’kole’q chixjunileb’ a’an.
Xtoche’ li waam xb’aan xtuulanil xch’ool, lix chaabilal, ut li reek’ahom chiru li saqen laj k’amol b’e sa’ jun hoonal xiwxiw ut ch’a’aj.Sa’ jun ruchich’och’ yoo chi q’ojyino’k, lix saqen li Kristo yooq chi nimank xlemtz’unkil toj reetal li tz’aqal kutan.Jun sut chik, ninyaab’asi wi’chik li raatin laj Pablo: “Qatiqib’aq qib’ rik’ineb’ xk’anjeleb’aal re pleet re li saqen.”16 Ninch’olob’ xyaalal li Kristo.
A’an lix saqen li ruchich’och’.
Kawob’resinb’ilaqo taxaq xb’aan li saqen li wan choq’ qe naq noko’oken sa’ li Iglees ut naqoksi chi us eb’ li xb’eenileb’ na’leb’ re li evangelio sa’ li qajunkab’al.
Chiqil taxaq lix saqen li Kristo rajlal li wan rik’ineb’ li jun ch’ol chik, ut chiqatenq’aheb’ chixk’eeb’al ajwi’ reetal naq wan rik’ineb’.
Naq taqak’ul li saqen a’an, osob’tesinb’ilaqo rik’in xkomon chik li saqen, toj reetal li tz’aqal kutan naq taqil wi’chik lix “Yuwa’ileb’ li saqen,”17 a’ li qaChoxahil Yuwa’.
Jo’kan ninch’olob’ xyaalal sa’ li loq’laj k’ab’a’ej re lix saqen li ruchich’och’, a’an ajwi’ li Jesukristo, amen.
Ex inraarookil was wiitz’in: jo’ naxye chaq sa’ jun k’utb’esinb’il na’leb’ sa’ li tasal 120 re li Tzol’leb’ ut Sumwank, li ch’utam b’ar wi taanawmank k’a’ru taab’aanumanq rik’in li lajetqil, b’ar wi’ wankeb’ li Xb’eenil Awa’b’ejil, lix Molameb’ li Kab’laju chi Apostol ut li Obispil aj Jolominel, eb’ li neke’xk’e xwankil chan ru taa’oksimanq li tumin re li Iglees.
Sa’ li junjunq chi ch’uut re li Iglees neke’xjek’i li tumin jo’ naxye chaq sa’ li k’uub’anb’il na’leb’ re roksinkil li tumin, li eetalil k’utb’il ut eb’ lix b’aanuhom k’ulub’anb’il xb’aaneb’.Li ch’uut re tz’ilok-ix re li Iglees b’ar wi’ neke’k’anjelak tzolb’ileb chi kristiaan ut moko b’aqb’il ta ru rik’ineb’ li komon chi ch’uut sa’ li Iglees, teneb’anb’il sa’ xb’eeneb’ chixb’aanunkil li tz’ilok-ix ma k’uulanb’il chi us li maatan naqak’ul, chan ru neke’xtoj li junjunq chi k’anjel ke’xb’aanu ut rilb’al ut xk’uulankil li eechej re li Iglees.Xb’aan li k’anjel ke’xb’aanu chaq, li ch’uut re tz’ilok-ix re li Iglees naxye naq sa’ chixjunil li xnimal ru k’utb’il, li maatan k’ulb’il, ut li ke’xtoj ke’xb’aanu chaq ut li eechej re li Iglees sa’ li chihab’ 2013 ke’xtz’iib’a ut ke’xb’eresi jo’ naxye chaq li k;uub’anb’il na’leb’ re roksinkil li tumin, li eetalil k’utb’il ut eb’ lix b’aanuhom k’ulub’anb’il xb’aaneb’.
Li Iglees naxb’aanu li k’a’ru naxk’ut reheb’ li komon naq ink’a taqanumsi li sachok tumin chiru li naqanaw jarub’ taqak’ul, naq ink’a’ taqachik kib’ chi k’asok ut xk’ulankil b’ayaq re naq nachal li we’ej.Chi anchal qach’ool naqaye,ch’uut b’ar wi’ neke’xtz’il rix li k’a’ru xb’aanuman sa’ li IgleesLaj Kevin R. JergensenJolominel li Ch’uut
Ex inraarookil was wiitz’in: jo’ naxye chaq sa’ jun k’utb’esinb’il na’leb’ sa’ li tasal 120 re li Tzol’leb’ ut Sumwank, li ch’utam b’ar wi taanawmank k’a’ru taab’aanumanq rik’in li lajetqil, b’ar wi’ wankeb’ li Xb’eenil Awa’b’ejil, lix Molameb’ li Kab’laju chi Apostol ut li Obispil aj Jolominel, eb’ li neke’xk’e xwankil chan ru taa’oksimanq li tumin re li Iglees.
Sa’ li junjunq chi ch’uut re li Iglees neke’xjek’i li tumin jo’ naxye chaq sa’ li k’uub’anb’il na’leb’ re roksinkil li tumin, li eetalil k’utb’il ut eb’ lix b’aanuhom k’ulub’anb’il xb’aaneb’.Li ch’uut re tz’ilok-ix re li Iglees b’ar wi’ neke’k’anjelak tzolb’ileb chi kristiaan ut moko b’aqb’il ta ru rik’ineb’ li komon chi ch’uut sa’ li Iglees, teneb’anb’il sa’ xb’eeneb’ chixb’aanunkil li tz’ilok-ix ma k’uulanb’il chi us li maatan naqak’ul, chan ru neke’xtoj li junjunq chi k’anjel ke’xb’aanu ut rilb’al ut xk’uulankil li eechej re li Iglees.Xb’aan li k’anjel ke’xb’aanu chaq, li ch’uut re tz’ilok-ix re li Iglees naxye naq sa’ chixjunil li xnimal ru k’utb’il, li maatan k’ulb’il, ut li ke’xtoj ke’xb’aanu chaq ut li eechej re li Iglees sa’ li chihab’ 2014 ke’xtz’iib’a ut ke’xb’eresi jo’ naxye chaq li k’uub’anb’il na’leb’ re roksinkil li tumin, li eetalil k’utb’il ut eb’ lix b’aanuhom k’ulub’anb’il xb’aaneb’.
Li Iglees naxb’aanu li k’a’ru naxk’ut reheb’ li komon naq ink’a taqanumsi li sachok tumin chiru li naqanaw jarub’ taqak’ul, naq ink’a’ taqachik kib’ chi k’asok ut xk’ulankil b’ayaq re naq nachal li we’ej.K’utb’esinb’il chi anchal qach’ool,Ch’uut b’ar wi’ neke’xtz’il rix li k’a’ru xb’aanuman sa’ li IgleesLaj Kevin R. JergensenJolominel li Ch’uut
Ex inraarookil was wiitz’in: Jo’ naxye chaq sa’ jun k’utb’esinb’il na’leb’ sa’ li tasal 120 re li Tzol’leb’ ut Sumwank, li ch’utam b’ar wi’ taanawmanq k’a’ru taab’aanumanq rik’in li lajetqil—sa’ wi’ wankeb’ li Xb’eenil Awa’b’ejil, lix Molameb’ li Kab’laju chi Apostol, ut li Obispil aj Jolominel—neke’xk’e xwankil chanru taa’oksimanq li tumin re li Iglees.
Sa’ li junjunq chi ch’uut re li Iglees neke’xjek’i li tumin jo’ naxye chaq sa’ li k’uub’anb’il na’leb’ re roksinkil li tumin, li eetalil k’utb’il ut eb’ lix b’aanuhom k’ulub’anb’il xb’aaneb’.Li ch’uut re tz’ilok-ix re li Iglees b’ar wi’ neke’k’anjelak tzolb’ileb chi kristiaan ut moko b’aqb’il ta ru rik’ineb’ li komon chi ch’uut sa’ li Iglees, teneb’anb’il sa’ xb’eeneb’ chixb’aanunkil li tz’ilok-ix ma k’uulanb’il chi us li maatan naqak’ul, chanru neke’xtoj li junjunq chi k’anjel ke’xb’aanu, ut rilb’al ut xk’uulankil li eechej re li Iglees.Xb’aan li k’anjel ke’xb’aanu chaq, li ch’uut re tz’ilok-ix re li Iglees naxye naq sa’ chixjunil li xnimal ru k’utb’il, li maatan k’ulb’il, ut li ke’xtoj ke’xb’aanu chaq ut li eechej re li Iglees sa’ li chihab’ 2015 ke’xtz’iib’a ut ke’xb’eresi jo’ naxye chaq li k’uub’anb’il na’leb’ re roksinkil li tumin, li eetalil k’utb’il ut eb’ lix b’aanuhom k’ulub’anb’il xb’aaneb’.
Li Iglees naxb’aanu li k’a’ru naxk’ut reheb’ li komon naq ink’a taqanumsi li sachok tumin chiru li naqanaw jarub’ taqak’ul, naq ink’a’ taqach’ik qib’ chi k’asok ut xk’uulankil b’ayaq choq’ re naq nachal li we’ej.K’utb’esinb’il chi anchal qach’ool,Ch’uut b’ar wi’ neke’xtz’il rix li k’a’ru xb’aanuman sa’ li IgleesLaj Kevin R. JergensenJolominel li Ch’uut
Ex inraarookil was wiitz’in: Jo’ naxye chaq sa’ jun k’utb’esinb’il na’leb’ sa’ li tasal 120 re li Tzol’leb’ ut Sumwank, li ch’utam b’ar wi’ taanawmanq k’a’ru taab’aanumanq rik’in li lajetqil—sa’ wi’ wankeb’ li Xb’eenil Awa’b’ejil, lix Molameb’ li Kab’laju chi Apostol, ut li Obispil aj Jolominel—neke’xk’e xwankil chanru taa’oksimanq li tumin re li Iglees.
Sa’ li junjunq chi ch’uut re li Iglees neke’xjek’i li tumin jo’ naxye chaq sa’ li k’uub’anb’il na’leb’ re roksinkil li tumin, li eetalil k’utb’il ut eb’ lix b’aanuhom k’ulub’anb’il xb’aaneb’.Li ch’uut re tz’ilok-ix re li Iglees b’ar wi’ neke’k’anjelak tzolb’ileb chi kristiaan ut moko b’aqb’il ta ru rik’ineb’ li komon chi ch’uut sa’ li Iglees, teneb’anb’il sa’ xb’eeneb’ chixb’aanunkil li tz’ilok-ix ma k’uulanb’il chi us li maatan naqak’ul, chanru neke’xtoj li junjunq chi k’anjel ke’xb’aanu, ut rilb’al ut xk’uulankil li eechej re li Iglees.Xb’aan li k’anjel ke’xb’aanu chaq, li ch’uut re tz’ilok-ix re li Iglees naxye naq sa’ chixjunil li xnimal ru k’utb’il, li maatan k’ulb’il, ut li ke’xtoj ke’xb’aanu chaq ut li eechej re li Iglees sa’ li chihab’ 2016 ke’xtz’iib’a ut ke’xb’eresi jo’ naxye chaq li k’uub’anb’il na’leb’ re roksinkil li tumin, li eetalil k’utb’il ut eb’ lix b’aanuhom k’ulub’anb’il xb’aaneb’.
Li Iglees naxb’aanu li k’a’ru naxk’ut reheb’ li komon naq ink’a taqanumsi li sachok tumin chiru li naqanaw jarub’ taqak’ul, naq ink’a’ taqach’ik qib’ chi k’asok ut xk’uulankil b’ayaq choq’ re naq nachal li we’ej.K’utb’esinb’il chi anchal qach’ool,Ch’uut b’ar wi’ neke’xtz’il rix li k’a’ru xb’aanuman sa’ li IgleesLaj Kevin R. JergensenJolominel li Ch’uut
Ex inraarookil was wiitz’in: Jo’ naxye chaq sa’ jun k’utb’esinb’il na’leb’ sa’ li tasal 120 re li Tzol’leb’ ut Sumwank, li ch’utam b’ar wi’ taanawmanq k’a’ru taab’aanumanq rik’in li lajetqil—a’an li Xb’eenil Awa’b’ejil, lix Molameb’ li Kab’laju chi Apostol, ut li Obispil aj Jolominel—neke’xk’e xwankil chan ru taa’oksimanq li tumin re li Iglees.
Sa’ li junjunq chi ch’uut re li Iglees neke’xjek’i li tumin a’ yaal jo’ naxye chaq sa’ li k’uub’anb’il na’leb’ re roksinkil li tumin, li eetalil k’utb’il, ut eb’ lix b’aanuhom k’ulub’anb’il xb’aaneb’.Li Departamento de Auditorías re li Iglees, b’ar wi’ neke’k’anjelak tzolb’ileb chi kristiaan ut li moko b’aqb’il ta ru rik’ineb’ li komon chi ch’uut sa’ li Iglees, teneb’anb’il sa’ xb’een chixb’aanunkil li tz’ilok-ix ma k’uulanb’il chi us li maatan naqak’ul, chirilb’al chan ru natojman li junjunq chi k’anjel xb’aanuman, ut chirilb’al ut chixk’uulankil li eechej re li Iglees.A’ yaal li auditoría li xb’aanuman, li Departamento de Auditorías re li Iglees naxye naq sa’ chixjunil li xnimal ru k’utb’il, li maatan k’ulb’il, li tumin tojb’il, ut li eechej re li Iglees sa’ li chihab’ 2017 xe’tz’iib’aman resil ut xe’oksiman a’ yaal jo’ naxye chaq li k’uub’anb’il na’leb’ re roksinkil li tumin, li eetalil k’utb’il, ut eb’ lix b’aanuhom k’ulub’anb’il xb’aan li Iglees.
Li Iglees naxb’aanu li k’a’ru naxk’ut reheb’ li komon naq ink’a taqanumsi li sachok tumin chiru li naqanaw jarub’ taqak’ul, naq ink’a’ taqach’ik qib’ chi k’asok, ut naq taqak’uula b’ayaq choq’ re naq nachal li hoonal re ch’a’ajkilal.K’utb’esinb’il chi anchal qach’ool,Departamento de Auditorías re li IgleesLaj Kevin R. JergensenJolominel re li ch’uut
Naq ki’aatinak chirix li awa’b’ej re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan, li Qaawa’ kixye:“Ut jo’kan wi’chik, lix teneb’ankil li Awa’b’ej re li ropiis li Taqenaqil Tijonelil, a’an jolomink sa’ xb’een chixjunil li iglees, ut wank chanchan laj Moises.“… Relik chi yaal, re wank choq’ jun aj ilol na’leb’, jun aj k’utb’esinel, jun aj jaltesinel ru aatin, ut jun profeet, chi wank rik’in chixjunil lix maatan li Dios li naxk’e sa’ xb’een xjolomil li iglees” (Tzoleb’ ut Sumwank 107:91–92; tiqb’il xkawil li aatin).Osob’tesinb’ilin naq laa’in aj yehol nawom chirixeb’ lix maatan li Dios sa’ xb’eeneb’ lix profeet.
Chinwotzaq eerik’in jun li loq’laj numsihom kink’ul chaq chirix a’in.
Naq toj maji’ b’oqb’ilin sa’ lin k’anjel b’ar wi’ wankin anajwan, nintenq’ank chixsik’b’al ut chixyeeb’al b’ar wan junaq li ch’och’ b’ar wi us raj taakab’laq jun li santil ochoch.
Chirix li k’a’ru kik’ulman sa’ li 11 re septiembre, 2001, xq’axb’al lix nubaal li Estados Unidos, jwal ch’a’aj xb’aanunkil anajwan.
Jo’kan naq eb’ li qakomon neke’xsach wiib’ malaj oxib’ hoonal chixnumsinkil aran Vancouver, Canada, re naq te’ruuq chi wulak sa’ li Santil Ochoch re Seattle, Washington.
Li Awa’b’ej Gordon B. Hinckley, li naxjolomi li Iglees sa’ li kutan a’an, kixye naq jun li santil ochoch aran Vancouver taarosob’tesiheb’ li komon re li Iglees.
Ke’xk’ulub’a xsik’b’al jun li ch’och’, ut chirix naq xqatz’il rixeb’ wiib’ oxib’ chi ch’och’ li ak wan re li Iglees, xqatz’il ajwi’ rix jalaneb’ chik ch’och’ aran li moko reheb’ ta li Iglees.Xqataw jun chi chaq’al ru ch’och’ chire li nimb’e li naxq’ax chixjunil Canada.
Chaab’il li rokeb’aal, ut wan naab’al xch’ina-usil chaj che’ ut wan sa’ jun li tzuul b’ar wi’ naru rilb’aleb’ li neke’nume’ sa’ li nimb’e rikin lix b’eleb’aal ch’iich’.Rik’in li jalam-uuch ut reetalil ch’och’ xqak’ut li na’ajej a’an sa’ li k’anjenel ch’utam re li ch’uut narileb’ lix ch’och’ileb’ li santil ochoch.
Li Awa’b’ej Hinckley kixk’e xwankil re naq taawanq jun kontraat ut naq te’xtz’il rix li k’a’ru na’ajman xb’aanunkil.
Sa’ li po diciembre re li chihab’ a’an xqak’e resil re li ch’uut naq xqachoy li qatzoleb’, ut xqapatz’ naq taak’ulub’aaq re naq taqaloq’.
Chirix naq kirab’i li esil xqaye, li Awa’b’ej Hinckley kixye, “Ninweek’a naq us raj naq tinwil chaq li na’ajej a’an.”Sa’ li po a’an, wiib’ kutan chirix li Ralankil, xkoho aran Vancouver rik’in li Awa’b’ej Hinckley, li Awa’b’ej Thomas S. Monson, ut laj Bill Williams, li arquitecto re li santil ochoch.
Xooxk’ul laj Paul Christensen, li awa’b’ej re li oqech, li xooxk’am sa’ li na’ajej a’an.
Yoo b’ayaq li hab’ ut wan li choql, a’b’an li Awa’b’ej Hinckley kipisk’ok naq ki’el sa’ li b’eleb’aal ch’iich’ ut ki’ok chi b’eek toj sa’ li na’ajej a’an.Chirix xnumsinkil b’ayaq li hoonal aran, kinpatz’ re li Awa’b’ej Hinckley ma taaraj raj rilb’al junjunq reheb’ li jalan chik chi ch’och’ ak qilom chaq.
A’an kixye naq taawulaq raj chiru.
K’ehomaq reetal, naq kiqil chaq li jun ch’ol chik chi ch’och’, xooru chixjuntaq’eetankil li k’a’ru us wank re li junjunq.Xqasuti chaq li tenamit Vancouver chirilb’aleb’ li jun ch’ol chik chi ch’och’ tojo’ naq xoosutq’i chaq sa’ li xb’een ch’och’.
Li Awa’b’ej Hinckley kixye, “A’an a’in jun chaq’al ru ch’och’.” Chirix a’an kixpatz’, “Ma tooruuq chi xik sa’ li kapiiy li nach’ wan arin?”“Us b’i’, Awa’b’ej,” xqasume re.Xoosutq’i chaq sa’eb’ li b’eleb’aal ch’iich’ ut xkoho sa’ li kapiiy.
Naq yooko chi wulak sa’ li kapiiy, li Awa’b’ej Hinckley kixye, “K’amomaq sa’ xtz’e li b’e.” Xqab’aanu jo’ kixye qe ut xkoho sa’ li b’e a’an.
Taqsink b’ayaq li b’e a’an.Tz’aqal naq xoowulak sa’ xb’een li tzuul, li Awa’b’ej Hinckley kixye, “Xaqlinqex arin!” Tojo’ naq kixk’ut sa’ xnim, b’ar wi’ wan jun li ch’och’ ut kixye, “K’a’ru nekek’oxla chirix li ch’och’ a’in?
Arin us naq taawanq li santil ochoch.
A’an a’in li na’ajej b’ar wi’ li Qaawa’ naraj li santil ochoch.
Ma texruuq chixloq’b’al?
Ma texruuq chixloq’b’al?”Laa’o maji’ qilom chaq li ch’och’ a’an.
Najt b’ayaq chik chiru li nimb’e, ut moko neke’xk’ayi ta.
Naq xqasume naq ink’a’ naqanaw, li Awa’b’ej Hinckley kixk’ut chi ru’uj li ruq’ li ch’och’ ut kixye wi’chik, “A’an a’in li na’ajej b’ar wi’ taawanq li santil ochoch.” Xookana b’ayaq chik aran ut chirix a’an xkoho sa’ li aeropuerto re toosutq’iiq chaq sa’ li qochoch.Wulajaq chik, koohe’xb’oq li Hermano Williams ut laa’in sa’ lix oficin li Awa’b’ej Hinckley.
A’an ak kixyiib’ chaq sa’ jun li hu chixjunil: eb’ li b’e, li kapiiy, xk’amb’al sa’ xtz’e li b’e arin, ut kixjuch sa’ li hu re xk’utb’al b’ar wi’ taawanq li santil ochoch.
Kixpatz’ qe li k’a’ru xqanaw chaq.
Xqaye re naq k’a’jo’ xch’a’ajkilal xloq’b’al li ch’och’ a’an.
Oxib’eb’ aj eechal re li ch’och’ a’an: jun wan aran Canada, jun chik aran India, ut li jun chik aran China!
Ut maak’a’ liceens li ch’och’ a’an re naq taakab’lamanq junaq li santil ochoch aran.“Us b’i’, b’aanuhomaq li k’a’ru na’ajman xb’aanunkil chirix a’an,” chan.Rik’in a’an ke’ok chi uxmank li sachb’a-ch’oolej.
Chiru wiib’ oxib’aq po koowan choq’ aj eechal re li ch’och’ a’an, ut chirix a’an li tenamit Langley, Columbia Britanica, kixk’e qaliceens re taqakab’la jun li santil ochoch.Naq nink’oxla li k’a’ru xqanumsi chaq, ninnujak rik’in tuulanil ch’oolej naq nawil naq us ta li Hermano Williams ut laa’in xootzolok ut wan qana’lb’ chirix xloq’b’al li ch’och’ ut chan ru xk’uub’ankil ut xkab’lankileb’ li santil ochoch, li Awa’b’ej Hinckley ink’a’ kitzole’ chirix a’in, a’b’an wan jun lix maatan q’axal nim wi’chik chiru a’an—li maatan re lix profeetil na’leb’ jun aj ilol na’leb’.
Wan xseeb’al chirilb’al li na’ajej b’ar wi’ tento taawanq li santil ochoch.Naq li Qaawa’ kixtaqlaheb’ li xb’eenileb’ aj santil paab’anel sa’ li k’ojlajik a’in chixkab’lankil jun li santil ochoch, a’an kixye:“Chikab’lamanq b’an jun ochoch choq’ re lin k’ab’a’ jo’ chanru li k’utb’il eetalil li tink’ut chiruheb’.“Ut wi eb’ lin tenamit moko neke’xkab’la ta jo’ chanru li k’utb’il eetalil li tink’ut … , ink’a’ tink’ulub’a sa’ ruq’eb’ ” (Tzol’leb’ ut Sumwank 115:14–15).Jo’ kik’ulman rik’ineb’ li xb’eenileb’ aj santil paab’anel, kama’an ajwi’ nak’ulman qik’in sa’ li kutan a’in: li Qaawa’ kixk’utb’esi ut toj yoo chixk’utb’esinkil re li Awa’b’ej re li Iglees chan ru taab’eresiiq lix awa’b’ejihom li Dios sa’ li kutan a’in.
Ut sa’ junjunqal, a’an naxk’ut qe chan ru taqab’eresi li qayuam, re naq li qab’aanuhom juntaq’eetaq rik’in li k’a’ru nawulak chiru li Qaawa’.Sa’ li po abril re 2013 kin’aatinak chirixeb’ li yalok q’e re xkawresinkil lix k’ojob’ankil li junjunq chi santil ochoch re xkawresinkil naq taaruuq chixkuyb’aleb’ li kaq-sut-iq’ ut li rahilal taaruuq tixk’ul.
A’b’an lix k’ojo’b’ankil, a’an ka’ajwi’ lix tiklajik.
Jun li santil ochoch kab’lanb’il rik’in naab’aleb’ li saqoonaq, chapb’ileb’ rib’ a’ yaal li eetalil ak k’uub’anb’il chi rub’elaj.
Wi li qayu’am taawulaq raj chi wank jo’ jun li santil ochoch b’ar wi’ sa’ junjunqal yooko chixk’eeb’al qach’ool chixkab’lankil jo’ chanru kixk’ut li Qaawa’ (chi’ilmanq 1 Korintios 3:16–17), us raj naq taqapatz’ qib’: “K’a’ruheb’ li saqoonaq tento taqak’e sa’ xna’ajeb’ re naq li qayu’am chaq’alaq ru, nimaq xloq’al, ut kawaq xkuyum naq te’chalq li kaq-sut-iq’ re li ruchich’och’ a’in?”Naru taqataw li sumehom sa’ lix Hu laj Mormon.
Chirix lix Hu laj Mormon, li profeet aj Jose Smith kixye, “Keb’inye re li komon naq lix Hu laj Mormon a’an li hu q’axal ch’olch’o ru wan sa’ li ruchich’och’, ut a’an li taqenaqil pek li xaqab’anb’il wi’ li qapaab’aal, ut jun li winq q’axal wi’chik taaruuq chixjilosinkil rib’ rik’in li Dios rik’in xpaab’ankil li na’leb’ wan chi sa’, chiru k’a’ruhaq chik chi hu” (Xtikib’ankil lix Hu laj Mormon).
Sa’ lix Tikib’ankil lix Hu laj Mormon, nak’utman qe naq eb’ li neke’k’uluk re junli choxahil yaal k’utb’il xb’aan li Loq’laj Musiq’ej naq lix Hu laj Mormon a’an li raatin li Dios, te’xnaw ajwi’ rik’in li wankilal ajwi’ a’an naq li Jesukristo a’an aj Kolol re li ruchich’och’, naq laj Jose Smith a’an laj k’utb’esinel ut profeet re li k’ojob’ank wi’chik, ut naq Lix Iglees li Jesukristo reheb’ laj Santil Paab’anel sa’ Roso’jikeb’ li Kutan a’an lix awa’b’ejihom li Qaawa’, xaqab’anb’il jun sut chik sa’ li ruchich’och’.A’aneb’ a’in jun ch’ol chik chi saqoonaq aajelb’ ru choq’ re li qapaab’aal ut lix nawom qach’ool:Li Jesukristo a’an aj Kolol re li ruchich’och’.Lix Hu laj Moron a’an li raatin li Dios.Lix Iglees li Jesukristo reheb’ laj Santil Paab’anel sa’ Roso’jikeb’ li Kutan a’an lix awa’b’ejihom li Dios sa’ xb’een li ruchich’och’.Laj Jose Smith a’an jun profeet, ut sa’ li kutan a’in wankeb’ li yo’yookil profeet sa’ xb’een li ruchich’och’.Sa’eb’ li po tojo’ xe’nume’ chaq, kiwab’i chixjunileb’ li raatin yeeb’il xb’aan li Awa’b’ej Nelson sa’eb’ li jolomil ch’utub’aj-ib’ chalen chaq naq kib’oqe’ jo’ jun li apostol.
Xb’aanunkil a’an kixjal inyu’am.
Naq kintzol ut xintz’il rix sa’ lin ch’ool lix nimal na’leb’ k’uulanb’il xb’aan li Awa’b’ej Nelson chiru 34 chihab’, sa’ lix k’utum kimoq chaq li saqen ruhil aatin li ink’a’ neke’jalman.
Li junjunq chi na’leb’ a’an naxchap rib’ rik’ineb’ li saqoonaq li tojo’ xinye malaj a’an jun chik li saqoonaq li na’ajman ru choq’ re li qasantil ochoch.
Junjunq reheb’ a’an li paab’aal chirix li Qaawa’ Jesukristo, li jalb’a-k’a’uxlej, li kub’iha’ re risinkil li maak, li maatan re li Santil Musiq’ej, li xkolb’aleb’ li kamenaq ut li k’anjelak sa’ li santil ochoch, roxloq’inkil li hilob’aal kutan, li tikib’ank rik’in lix raqik sa’ li qak’a’uxl, li kanaak sa’ li b’e reheb’ li sumwank.
Li Awa’b’ej Nelson ki’aatinak chirix chixjunileb’ a’in rik’in rahom ut loq’onihom.Li jolomil pek ut saqoonaq sa’ lix xuk li Iglees ut li qayu’am a’an li Jesukristo.
A’an a’in lix Iglees.
Li Awa’b’ej Nelson a’an lix profeet.
Lix k’utum li Awa’b’ej Nelson naxch’olob’ xyaalal ut naxk’ut choq’ re qachaab’ilal lix yu’am ut lix chaab’ilal li Jesukristo.
A’an na’aatinak rik’in rahok ut nawom chirix chan ru li Kolonel ut chirix lix taqlanb’il k’anjel.
Jo’kan ajwi’ rajlal naxye resil rik’in xnimal ru xnawom xch’ool chirix lix loq’laj b’oqb’al reheb’ li yo’yookil profeet—eb’ li Awa’b’ej li Iglees—li kik’anjelak wi’.Anajwan, sa’ li kutan a’in, k’a’jo’ xnimal ru choq’ qe xxaqab’ankil xwankil a’an choq’ lix yo’yookil profeet li Qaawa’ sa’ xb’een li ruchich’och’.
Ak k’aynaqo chixxaqab’ankileb’ xwankil li neke’jolomin re li Iglees rik’in li loq’laj eetalil chixtaqsinkil li qatel re xk’utb’al naq naqak’ulub’aheb’ ut naq naqaxaqab’aheb’ xwankil.
Tojo’ xnumik b’ayaq hoonal naq xqab’aanu.
A’b’an li tz’aqal xaqab’ank wankil naxq’ax lix taqsinkil li qatel.
Jo’ naxye sa’ Tzol’leb’ ut Sumwank 107:22, li Xb’eenil Awa’b’ejil a’an “xaqab’anb’il xwankil xb’aan lix kawileb’ xch’ool, lix paab’aaleb’, ut lix tijeb’ li iglees.” Nokowulak chixxaqab’ankil chi tz’aqal ut sa’ xyaalalil li yo’yookil profeet naq noko’ok chixpaab’ankil li raatin, chixk’anjelankil a’an rik’in li qapaab’aal, ut chirix a’an tijok re naq li Qaawa’ junelik tixhoy li rosob’tesihom sa’ xb’een.Naq nachal sa’ lin ch’ool li Awa’b’ej Russell M. Nelson, nintaw xk’ojob’ankil inch’ool rik’in li raatin li Kolonel naq kixye, “Ut wi eb’ lin tenamit te’abinq chiru lix yaab’ inkux, ut chiru lix yaab’ xkuxeb’ lin moos li keb’inxaqab’ re xk’amb’aleb’ xb’e lin tenamit, k’ehomaq reetal, chi yaal ninye eere, ink’a’ te’eek’asiiq chaq sa’ xna’ajeb’ ” (Tzol’leb’ ut Sumwank 124:45).Rab’inkil ut xk’eeb’al qaxik chiruheb’ li yo’yookil profeet tixk’e chi uxmank li xnimal ru jalaak sa’ li qayu’am.
Nokokawob’resiik.
Nanima lix k’ojob’ankil ut lix kawilal qach’ool chirix li Qaawa’.
Naqab’i li raatin li Qaawa’.
Naqeek’a lix rahom li Dios.
Naqanaw chan ru xb’eresinkil qayu’am naq naqanaw b’ar yooko chi xik.Ninra ut ninxaqab’ xwankil li Awa’b’ej Russell M. Nelson ut lix komoneb’ li b’oqb’ileb’ jo’ profeet, aj ilol na’leb’, ut aj k’utb’esinel.
Ninch’olob’ xyaalal naq a’an wankeb’ xmaatan k’eeb’ileb’ sa’ xb’een lix jolom xb’aan li Qaawa’, ut ninch’olob’ xyaalal naq wi yooqo chixkawresinkil li qayu’am re taqab’i ut taqapaab’ lix yaab’eb’ xkux li yo’yookil profeet, li qayu’am taa’ok chixkab’lankil rib’ a’ yaal jo’ chanru li loq’laj eetalil k’utb’il xb’aan li Qaawa’ choq’ qe, ut taqaq’ol li osob’tesihom li maak’a’ roso’jik.
Li b’oqom a’in choq’ re chixjunileb’.
Xyaab’ xkux jun li profeet ab’i; chal rik’in li Kristo ut wanq aayu’am.
Sa’ xk’ab’a’ li Jesukristo, amen.
Ex raarookil was wiitz’in, re xtikib’ankil li waatin anajwan nawaj xch’olob’ankil xyaalal naq li Awa’b’ej Thomas S. Monson a’an lix profeet li Dios sa’ li qakutan a’in.
Lix tenq’ aj k’ehol na’leb’ sa’ li Xb’eenil Awa’b’ejil ut eb’ li Kab’laju chi apostol a’aneb’ ajwi’ profeet, aj ilol na’leb’, ut aj k’utb’esinel.
A’aneb’ neke’xk’e ruuchil li Qaawa’ Jesukristo ut wankeb’ xk’ulub’ xjultikankil lix na’leb’ ut li rajom li Dios jo’ k’utb’esinb’il chiruheb’.
Ninch’olob’ xyaalal naq wan rusilal xtaaqenkil li na’leb’ neke’xk’e.
Li Qaawa’ yoo chixmusiq’ankileb’ re te’xyab’asi x’aajelil ru xkawob’resinkil li qapaab’aal chirix li qaChoxahil Yuwa’ ut chirix li Ralal, Jesukristo, ut chirix lix tojb’al rix li maak li kixb’aanu re naq ink’a’ too’ek’asiiq sa’ xnumsinkil li ch’a’jkilal sa’ li qakutan.Sa’ lix Hu laj Mormon, naqil ru resil jun li winq aj Ammon xk’ab’a’ li kitaqlaak chi elk Tzarahemla re xik sa’ li ch’och’ re laj Lehi-Nefi re xtawb’al xyaalaleb’ li ras riitz’in.
Aran kixtaw li rey aj Limhi ut lix tenamit, li wankeb’ chi preexil xb’aaneb’ laj Lamanita.
Li rey aj Limhi kiniman xch’ool xb’aan li kiyehe’ re xb’aan laj Ammon chirix lix tenamit aran Tzarahemla.
Kinujak li raam rik’in jun oyb’enihom ut jun sahil ch’oolej jwal nim toj reetal naq kixch’utub’eb’ lix tenamit chiru li santil ochoch ut kixye:“Jo’kan ut, taqsihomaq lee jolom, ut chisaho’q sa’ eech’ool, ut kanab’omaq eerib’ chiru li Dios.
…“A’b’anan wi texsutq’iiq rik’in li Qaawa’ chi anchal li rajom eech’ool, … ut texk’anjelaq chiru chi yalb’il anchal xq’e lee k’a’uxl, … a’an, jo’ chanru li naraj ut li nasaho’ wi’ xch’ool, texxkol chiru li moosil.”1Li raatin laj Ammon tz’aql ki’ok sa’ xchamal lix paab’aaleb’ lix tenamit li rey Limhi, jo’kan naq ke’xb’aanu jun li sumwank rik’in li Dios re k’anjelak chiru ut ab’ink chiru lix taqlahom, us ta li ch’a’ajkilal wankeb’ wi’.
B’antiox re lix paab’aaleb’, ke’ru chixk’oxlankil jun li k’uub’anb’il na’leb’ re eelelik sa’ ruq’eb’ laj Lamanita.2Ex was wiitz’in, chek’ehaq reetal lix aajelil ru li b’oqom li kixk’e li rey aj Limhi reheb’ lix tenamit ut chanru wan rilom qe.
A’an kixye, “Jo’kan ut, taqsihomaq lee jolom, ut chisaho’q sa’ eech’ool, ut kanab’omaq eerib’ chiru li Dios.” Rik’ineb’ li aatin a’an, laj Limhi kixb’oqeb’ lix tenamit naq te’ril li toj taachalq rik’in li rilob’aal li paab’aal; naq te’xjal ru lix xxiweb’ rik’in kawil ch’oolej re oybenink li nayo’la rik’in li paab’aal; ut naq ink’a’ te’wiib’anq xch’ooleb’ sa’ xkanab’ankil rib’ chiru li Dios, maak’a’ naxye li wankeb’ wi’.Li yu’am sa’ ruchich’och’ a’an jun hoonal b’ar wi’ taayale’q qix re rilb’al ma taqab’aanu chixjunil li tixtaqla li Qaawa’ li qaDios.3 A’an naraj ru jun li paab’aal li xaqxo tz’aqal chirix li Kristo, sa’ ajwi’ li hoonal jwal ch’a’aj.
Taaraj ru naq too’iloq chi uub’ej rik’in tiikil paab’aal chirix li Kristo, chi b’eresinb’ilaqo xb’aan li Musiq’ej ut chixpaab’ankil naq li Dios tixk’e qe li taak’anjelaq qe sa’ rajb’al qu.4Sa’ xraqik lix k’anjel sa’ li ruchich’och’, naq maji’ kik’ame’ chi preexil, li Kolonel kixk’ut chiruheb’ lix tzolom, “Sa’ li ruchich’och’ teek’ul li rahilal, a’b’anan kawaq eech’ool; laa’in xinq’ax ru xwankil li ruchich’och’.”5K’oxlahomaq junpaataq’ wik’in—li Jesukristo, li Ralal Junaj Chirib’il chiru li Yuwa’b’ej, kixyu’ami xyu’am chi maak’a’ xmaak ut kixq’ax ru chixjunil li aaleek, rahilal, yale’k, ut ch’a’ajkilal sa’ li ruchich’och’.
Kixtz’uq li kik’ aran sa’ Getsemani; kixk’ul jun xnimal rahilal moko naru ta chi yeemak chanru xrahil.
Kixk’ul sa’ xb’een chixjunil li qarahilal ut li qayajel.
A’an kawal wan re qatenq’ankil—chiqajunjunqal—rik’in chixjunil li qiiq.
Chiru lix yu’am, lix rahilal, lix kamik, ut lix waklijik chi yo’yo, a’an kirisi chixjunil li naramok qe chi saho’k qach’ool ut chixtawb’al li tuqtuukilal sa’ li ruchich’och’.
Li rusilal lix mayej aj tojol-ix nawulak rik’in chixjunileb’ li neke’k’ulub’an re ut te’xq’ajsi rib’ chiru, jo’ ajwi’ li te’xchap lix krus ut te’xtaaqe jo’ tz’aqal tzolom.6 Jo’kan ut, naq taqak’anjela li qapaab’aal chirix li Jesukristo ut lix tojb’al rix li maak li kixb’aanu, tookawob’resiiq, taaseeb’o’q li qiiq, ut rik’in li Jesukristo taqaq’ax ru li ruchich’och’.Ex was wiitz’in, rik’in rilb’al li kawilal ut li oyb’enink naru naqak’ul rik’in li Kolonel, wan rajb’al xwaklesinkil li qajolom ut saho’k li qach’ool, ut xik chi uub’ej rik’in paab’aal chi ink’a’ nawiib’ank qach’ool, “xb’aan naq li ani nawiib’ank xch’ool, a’an chanchan xkaw oq li palaw eek’asinb’il xb’aan li iq’ ut nak’ame’ yalaq b’ar.
… Li winq nawiib’an xch’ool moko ch’olch’o ta ru lix b’e.”7Li rey aj Limhi chi jo’kan ajwi’ kib’oqok, “Texsutq’iiq rik’in li Qaawa’ chi anchal li rajom eech’ool, … k’anjelanqex chiru chi yalb’il anchal xq’e lee k’a’uxl, wi nekeb’aanu a’in, a’an, jo’ chanru li naraj ut li nasaho’ wi’ xch’ool, texxkol chiru li moosil.”8Ab’ihomaq li raatin li Kolonel naq naxtz’aama qe:“Misach eech’ool chi k’oxlak; chepaab’ li Dios ut chineepaab ajwi laa’in.
…“Wi nikineera, teepaab’ lin taqlahom.
…“Ani aj ik’in wankeb’ lin taqlahom, wi naxpaab’ li neke’xye, a’an li narahok we; ut li narahok we, taarahe’q xb’aan lin Yuwa’; ut laa’in ajwi’ tinra ut tink’ut wib’ chiru.”9Li Dios nokorosob’tesi a’ yaal jo’ chanru li qapaab’aal.10 Li paab’aal a’an lix yo’leb’aal li wank rik’in jun choxahil ajom ut jun li junelikil ilob’aal.
Li paab’aal a’an jun xb’eenil na’leb’ li namusiq’an chi yalok q’e.
A’an jun li yo’yookil metz’ew aajel ru ut naxk’ut rib’ sa’ li qawanjik ut sa’ li qajom re xb’aanunkil chixjunil li k’a’ru neke’xpatz’ qe li Dios ut li Jesukristo.
Nokoxk’e chixwiq’ib’ankil qib’ re xtz’aamankil chiru li Qaawa’ qab’eresinkil ut re wakliik ut k’anjelak rik’in xkawilal qach’ool re xtz’aqob’resinkil qak’anjel a’ yaal jo’ chanru li rajom a’an.Naab’al chihab’ chaq anajwan, naq yookin chaq chi k’anjelak jo’ awa’b’ej re mision, kink’ul jun li b’oqom re jun li qaraarookil misioneer b’ar wi’ kiyehe’ we naq kikam li ranab’.
Jultik we, sa’ xrahilal li hoonal a’an, naq li misioneer a’an ut laa’in koo’aatinak chirix lix chaq’al ru k’uub’anb’il na’leb’ li Dios choq’ reheb’ li ralaj xk’ajol ut chanru naq li nawom a’an tixk’ojob’ xch’ool.Us ta jwal ra lix ch’ool xb’aan li rahilal a’an, li misioneer—rik’in xya’al li ru ut rik’in lix paab’aal chirix li Dios—kisaho’ xch’ool chirix lix yu’am li ranab’.
Kixk’ut xkanab’ankil rib’ chiru lix chaab’il uxtaan li Qaawa’.
Rik’in kawil ch’oolej kixye we naq taakanaaq chi k’anjelak sa’ lix mission rik’in chixjunil lix paab’aal ut lix yalb’al xq’e re naq k’ulub’ejaq choq’ re lix yeechi’ihom li Dios choq’ re a’an ut lix junkab’al.
Sa’ li hoonal a’an re rajb’al ru, li misioneer a’an tiik chi paab’ank kixkanab’ li raam chiru li Dios, kixkanab’ rib’ chiru a’an ut kirak’ob’resi lix teneb’ankil rib’ chi k’anjelak chiru li Qaawa’ rik’in paab’aal ut chi yalb’il xq’e.Ex was wiitz’in, wi ink’a’ chapchooko rik’in jun kawil kanab’ank-ib’ chiru li Dios ut li rajb’al re k’anjelak chiru, li rahilal naqak’ul sa’ li yu’am a’in naru nokoxk’am reek’ankil naq chanchan ta wi’ naqak’am jun li iiq jwal aal; ut naru naqatz’eq li qajom re xyu’aminkil chi tz’aqal li evangelio.
Wi maak’a’ li qapaab’aal, taqakanab’ roxloq’inkil li rajom li Dios rik’in li k’a’ru taak’ulmanq moqon sa’ li qayu’am.11Sa’ li hoonal a’an re yale’k, laj tza—li junelik yoo chi yo’lek—naxyal roksinkil li qak’a’uxleb’aal re qasachb’al.
Naxyal xq’unb’esinkil qach’ool naq maak’a’ aj-e xyu’aminkil li xb’eenileb’ na’leb’ re li evangelio.
Chijultiko’q eere naq lix k’a’uxleb’aal li ruchich’och’il winq “moko naxk’ulub’an ta li k’aru nachal rik’in xMusiq’ li Dios; memil na’leb’ b’an cho’q re.”12 Chijultiko’q eere naq laj Satanas “xik’ naril li Dios, ut rajlal naxpleeti, ut [nokoxb’oq] ut naq’unb’esink ch’oolej chi maakob’k ut chixb’aanunkil rajlal li k’a’ru ink’a’ us.”13 Miqakanab’ naq toxb’alaq’i; xb’aan naq, naq naqab’aanu, li qapaab’aal naq’una ut naqatz’eq li wankilal re xk’ulb’al li rosob’tesihom li Dios.Wi xaqxooko ut ink’a’ noko’eek’asiik sa’ li qapaab’aal, li Qaawa’ tixk’e xkomon li qametz’ew re xtaqsinkil qib’ sa’ xb’een lix ch’a’ajkilal li yu’am.
Tookawresiiq re xkanab’ankil xb’aanunkil li ink’a’ us, ut taanimanq qametz’ew re xq’axb’al ru li xninqal ru ch’a’ajkilal.
A’an a’in li kixk’e xwankil lix tenamit li rey aj Limhi chi eelelik chiru li preexil chiruheb’ laj Lamanita.Ex was wiitz’in, nekexinb’oq chixkanab’ankil eerib’ chiru li Dios ut chiruheb’ lix k’utumeb’ lix profeet.
Nekexinb’oq chi ak’ob’resink re lee sumwank rik’in li Dios ut k’anjelak chiru rik’in chixjunil lee raam, maak’a’ naxye chanru xch’a’ajkilal li yu’amej.
Ninch’olob’ xyaalal naq rik’in xwankilal li paab’aal jwal kaw chirix li Kristo tex’ach’ab’aaq chiru xpreexil li maak, li wiib’ank ch’oolej, lix majelal li paab’aal, li rahil ch’oolej, li rahilal; ut teek’ul chixjunil li osob’tesink yeechi’inb’il xb’aan li qaChoxahil Yuwa’ aj rahonel.Ninch’olob’ xyaalal naq wan tz’aqal li Dios.
A’an yo’yo.
A’an nokoxra.
Narab’i li qatij naq sa qach’ool ut jo’kan ajwi’ naq nawiib’an li qach’ool ut naq ra li qach’ool.
Ninch’olob’ xyaalal naq li Jesukristo a’an laj Kolol re li ruchich’och’.
A’an aj Tojol-ix.Ninraq li waatin sa’ li kutan a’in rik’in raatinul jun li b’ich “Anajwan ink’a’, chi seeb’ b’an,” li natawman sa’ li b’ichleb’aal sa’ portugués:Wi ta li choql sa’ xna’aj li saq’e tixmuhela li qaam,Wi ta li rahilal nachal, maak’a’ reek’; junpaat chik taqanaw anihat.Li Jesus rik’in li ruq’ toxb’eresi, ut tixye qe k’a’ut;Wi naqab’i lix yaab’ xkux, chirix a’an tixye qe.Kanab’ aawib’ chiru li Dios, ut li ruq’ tatxb’eresi;B’icha lix loq’al chi maak’a’ xraqik; chirix chik a’an tixye qe.14Ninye a’in sa’ lix loq’laj k’ab’a’ li Jesukristo, amen.
Jo’ toja’ xye li Awa’b’ej Russell M. Nelson rik’in chaq’al ruhil aatin, chiru naab’al kutan eb’ laj b’eresinel sa’ li Iglees yookeb’ chi k’anjelak chirix “jun k’uub’anb’il na’leb’ b’aanunb’ilaq sa’ li ochoch ut tenq’anb’ilaq sa’ li Iglees re xtzolb’al li tzol’leb’, xkawob’resinkil li paab’aal, ut xnimankil li loq’onink sa’ junesal.” Chirix a’an li Awa’b’ej Nelson xye resil jun jalok re “taawanq chi ka’pak’al li k’utuk chirix li evangelio, sa’ li ochoch ut sa’ li Iglees.”1Re xk’eeb’al chi uxmank li ajom a’in—ch’olob’anb’il ut b’eresinb’il xb’aan li Awa’b’ej Russell M. Nelson, ut k’ulub’anb’il xb’aan lix Ch’utameb’ li Xb’eenil Awa’b’ejil ut lix Molameb’ li Kab’laju chi Apostol—taajalmanq xtusulaleb’ li ch’utam re domingo jo’ tinye anajwan, ut taatiklaaq li jalok a’in sa’ enero 2019.Eb’ li ch’utam re li Iglees sa’ domingoSa’eb’ li ch’utam re li Iglees sa’ domingo, taawanq jun ch’utam re li loq’laj wa’ak, 60 minuut xnajtil, rajlal domingo, li jayalinb’ilaq rik’in li Kolonel, li k’ojob’anb’il k’anjel re li loq’laj wa’ak, ut li musiq’ejil esil.
Chirix b’ayaq li hoonal re xik sa’eb’ li tzoleb’aal, eb’ li komon re li Iglees te’wanq sa’ jun tzoleb’aal, 50 minuut xnajtil, li taajalmanq rajlal domingo:Taawanq li Dominkil Tzoleb’aal sa’ li xb’een ut li rox domingo re li po.Te’wanq li ch’utam reheb’ li molam re li tijonelil, re li Komonil re Tenq’ank, ut reheb’ li Saaj Ixq sa’ li xkab’ ut li xkaa domingo.Eb’ li ch’utam sa’ li ro’ domingo te’wanq chi b’eresinb’il xb’aan li obiisp.Taa’uxmanq li Tzoleb’aal reheb’ li Kok’al rajlal xamaan chiru li 50 minuut a’in, ut taawanq xhoonal li b’ichank jo’ ajwi’ eb’ li tzoleb’aal.Sa’ xk’oxlankil lix tusulaleb’ li ch’utam sa’eb’ li domingo, eb’ laj b’eresinel li neke’jolomink re li Iglees chiru naab’al chihab’ xe’xk’e reetal naq choq’ re junjunq reheb’ li qaraarookil komon, ch’a’aj naq wan li ch’utam chiru oxib oor sa’ domingo.
Mas wi’chik na’ilman a’in rik’ineb’ li na’b’ej yuwa’b’ej li wankeb’ xkok’al toj ka’ch’ineb’ xyu’am, eb’ li kok’al sa’ li Tzoleb’aal reheb’ li Kok’al, eb’ li tiix, eb’ li toja’ xe’ok sa’ li Iglees, ut wankeb’ chik.2A’b’anan mas wi’chik li yoo chi jalmank chiru yal xk’osb’al ru lix tusulaleb li ch’utam sa’ domingo.
Li Awa’b’ej Nelson ak xb’antioxi li nimla k’anjel li xb’aanuman rik’in naq tiikex chixpaab’ankil li b’oqb’ilex chaq chixb’aanunkil junxil.
A’an, ut chixjunileb’ laj b’eresinel sa’ li Iglees, neke’raj xk’amb’al chik li sahil ch’oolejil re li evangelio rik’ineb’ li na’b’ej yuwa’b’ej, li kok’al, eb’ li saaj, eb’ li moko sumsuukeb’ ta, li tiixeb’, li toja’ xe’ok, ut eb’ li yookeb’ chi tzole’k xb’aaneb’ li misioneer, rik’in jun li k’anjel li wan chi ka’pak’al, li taab’aanumanq sa’ ochoch ut li tenq’anb’ilaq xb’aan li Iglees.
A’an a’in junjunq lix yaalalil ut li osob’tesink li taachalq rik’in a’in, ut rik’in jalaneb’ chik li jalok li toja’ xe’b’aanuman:Xchamob’resinkil li jalok ch’oolej chirix li qaChoxahil Yuwa’ ut li Qaawa’ Jesukristo, ut xnimob’resinkil li paab’aal chirixeb’ a’an.Xkawob’resinkileb’ li komon ut li junkab’al rik’in jun xtusulal li tzolok li b’aanunb’il sa’ li ochoch ut tenq’anb’il xb’aan li Iglees, li naxk’am chaq li sahil ch’oolejil xb’aan xyu’aminkil li evangelio.Roxloq’inkil li hilob’aal kutan, rik’in xjayalinkil qib’ rik’in li k’ojob’anb’il k’anjel re li loq’laj wa’ak.Xtenq’ankil chixjunileb’ li ralal xk’ajol li qaChoxahil Yuwa’, li yo’yookeb’ ut li kamenaqeb’, rik’in li k’anjel re jultikank aatin, ut rik’in xk’ulb’aleb’ li k’ojob’anb’il k’anjel ut li eb’ li sumwank re li santil ochoch.Xtzolb’al li evangelio, jayalinb’il sa’ li ochoch, tenq’anb’il xb’aan li IgleesLi tusul hoonal a’in re domingo naxkanab’ li hoonal choq’ re li q’ojyin re junkab’al, ut re xtzolb’al li evangelio sa’ kab’l sa’ domingo, malaj sa’ jalaneb’ chik li hoonal jo’ te’xsik’ ru li komon ut li junkab’al.
Taaruuq raj taab’aanumanq jun hoonal re xb’aanunkil kok’ k’anjel sa’ junkab’al sa’ li lunes, malaj sa’ jalan chik kutan.
Chi jo’kan, eb’ laj b’eresinel tento naq toj te’xkanab’ li lunes ewu chi yamyo, chi maak’a’ li ch’utam ut li k’anjel re li Iglees.
A’ut tento xk’uub’ankil li hoonal choq’ re li q’ojyin re junkab’al, re xtzolb’al li evangelio, ut xkomon chik li kok’ k’anjel choq’ reheb’ li komon ut li junkab’al, a’ yaal chan ru neke’raj ru.Li tzolok sa’ kab’l sa’ junesal ut sa’ junkab’al, k’a’jo’ naq taawanq chi tenq’anb’il xb’aan jun li ak’ tusulal re tzolok, ut jun li ak’ k’anjeleb’aal, Kim, Taaqehin, choq’ reheb’ li komon ut li junkab’al, li naxk’am rib’ rik’in li k’a’ru yoo chi k’utmank sa’ li Dominkil Tzoleb’aal ut sa’ li Tzoleb’aal reheb’ li Kok’al.3 Sa’ enero, eb’ li saaj komon re li Iglees, ut eb’ li tzoleb’aal sa’ li Dominkil Tzoleb’aal ut li Tzoleb’aal reheb’ li Kok’al, yooqeb’ chixtzolb’al li Ak’ Chaq’rab’.
Li ak’ k’anjeleb’aal, Kim, Taaqehin, choq’ reheb’ li komon ut li junkab’al—li jo’kan ajwi’ taak’utuq chirix li Ak’ Chaq’rab’—yiib’anb’il re xtenq’ankileb’ li komon chixtzolb’al li evangelio sa’ kab’l.
Li hu naxye, “Li hu a’in, a’an choq’ reheb’ chixjunil li komon ut li junkab’al sa’ li Iglees.
Yiib’anb’il re qatenq’ankil chixtzolb’al li evangelio—maak’a’ naxye wi qajunes malaj rik’in qajunkab’al.
... Li tusulal sa’ li ak’ k’anjeleb’aal a’in wan chi yiib’anb’il re roksinkil rajlal xamaan.”4Eb’ li ak’ tzolok re Kim, Taaqehin, choq’ reheb’ li kok’al, li taa’oksimanq sa’ li Iglees, tixk’am rib’ rik’in li tusulal re rajlal xamaan.
Li tzolok sa’ li Dominkil Tzoleb’aal sa’ li xb’een ut rox domingo taawanq chi k’uub’anb’il re tixk’am rib’ rik’in li ak’ hu, Kim, Taaqehin, choq’ re li ochoch.
Sa’ li xkab’ ut xkaa domingo, eb’ li ninqi komon sa’ li Tijonelil ut sa’ li Komonil re Tenq’ank toj te’xtzol li raatineb’ laj b’eresinel re li Iglees, ut mas wi’chik li raatineb’ li qaprofeet sa’eb’ li kutan a’in.5 Eb’ li saaj ixq ut li saaj winq sa’ li Tijonelil re Aaron te’xtzoleb’ li na’leb’ chirix li evangelio sa’eb’ li domingo a’an.Li ak k’anjeleb’aal re tzolok sa’ kab’l naxk’e “li na’leb’ re xtzolb’aleb’ li loq’laj hu ut choq’ re li q’ojyin re junkab’al.”6 Sa’ li tusulal re rajlal xamaan wankeb’ li na’leb’ re tzolok ut li kok’ k’anjel choq’ reheb’ li komon ut li junkab’al.
Sa’ li hu Kim, Taaqehin, choq’ reheb’ li komon ut li junkab’al, wankeb’ naab’al li jalam-uuch li te’tenq’anq re li tzolok sa’ junesal ut sa’ junkab’al, ut mas wi’chik choq’ reheb’ li kok’al.7 Li ak’ k’anjeleb’aal a’in taak’eemanq re li junjunq kab’al chiru diciembre re li chihab’ a’in.Li Awa’b’ej Nelson, chalen chaq naq x’aatinak xb’een wa reheb’ li komon sa’ li Iglees sa’ enero, xwaklesi qach’ool re taqakawresi qib’ choq’ re li xkab’ xk’ulunik li Jesukristo, rik’in b’eek sa’ xb’ehil li sumwank.8Sa’ xk’ab’a’ li yoo chi ilmank sa’ li ruchich’och’, aajel ru xnimankil lix jalajik qach’ool ut xkawob’resinkil li paab’aal chirix li qaChoxahil Yuwa’ ut chirix li Jesukristo ut lix tojb’al rix li maak xb’aan a’an.
Li Qaawa’ xooxkawresi “chi junjunqal li raqal” choq’ re li xuwajel kutan li wanko wi’ anajwan.
Sa’eb’ li chihab’ li toja’ xe’nume’, li Qaawa’ xooxb’eresi chi aatinak chirix li xninqal ru na’leb’ jo’ a’in:Roxloq’inkil li hilob’aal kutan, ut li loq’laj k’ojob’anb’il k’anjel re li loq’laj wa’ak, li yooko chaq chixk’eeb’al xwankil chiru oxib’ chihab’.Chi b’eresinb’il xb’aan li obiisp, eb’ lix molameb’ li xb’eenil ut eb’ li Komonil re Tenq’ank li kawob’resinb’ileb’, wankeb’ chi jayalinb’il sa’ li rajom ut lix choxahil teneb’ankil li Iglees,9 ut yookeb’ chixtenq’ankileb’ li komon chi ok sa’eb’ li loq’laj sumwank ut chixpaab’ankileb’.Li ilok komon chi “sant wi’chik ut taqenaq wi’chik” yoo chi b’aanumank rik’in sahil ch’oolejil.Naq naqatikib’ qak’anjel chi wan roso’jik chiqu, eb’ li sumwank re li santil ochoch ut li k’anjel re xsik’b’al resil li qaxe’ qatoon wankeb’ chik choq’ jun raqal aajel ru re lix b’ehil li sumwank.Li jalok li xyeeman resil sa’ li eq’la a’in a’an ajwi’ jun k’amok b’e choq’ reheb’ li ch’a’ajkilal re li kutan wanko wi’.Sa’ li tzolok na’ux sa’ li Iglees, junelik wanjenaq chi k’eeb’il xwankil li Dominkil Tzoleb’aal.
Naqanaw naq wi chaab’il li k’utuk ut wi kawresinb’ileb’ li komon sa’ li tzoleb’aal, usaq wi’chik li taqak’ul sa’ li iglees sa’ domingo.
Noko’osob’tesiik rik’in naq chi kok’ aj xsa’, li Musiq’ej naxnimob’resi ut naxkawob’resi li jalok ch’oolej sa’ li Iglees.Li ak’ tzolok li b’aanunb’il sa’ kab’l ut tenq’anb’il sa’ li Iglees, tento naq tixchaab’ilob’resi lix k’anjel li paab’aal ut li k’a’ru na’uxman sa’ li junkab’al, jo’ ajwi’ lix k’anjel li paab’aal ut li k’a’ru na’uxman sa’ junesal.
Naqanaw lix nimal li musiq’ej ut xnimal li jalok ch’oolej li naru natawman sa’ li ochoch.
Naab’al chihab’ chaq xb’aanuman jun tz’ilok-ix, ut xtawman naq choq’ reheb’ li saaj winq ut saaj ixq, nachal lix wankil li Santil Musiq’ej naq na’ux xtzolb’aleb’ li loq’laj hu ut li tijok sa’ li ochoch.
Li qajayalihom, a’an xk’eeb’al chi ka’pak’al li na’ux sa’ li Iglees ut li na’ux sa’ li ochoch, re naq taanimanq li paab’aal ut li musiq’ejil wank ut li jalok ch’oolej chirix li qaChoxahil Yuwa’ ut li Qaawa’ Jesukristo.Sa’ li jun raqal re li jalok a’in li b’aanunb’il sa’ kab’l ut li tenq’anb’il sa’ li Iglees, li junjunq komon ut junkab’al naru tixk’uub’ xna’leb’ rik’in tijok chirix chan ru ut jo’q’e taab’aanumanq.
Qayehaq, us ta a’in k’a’jo’ naq taarosob’tesiheb’ chixjunil li junkab’al, a’ yaal jo’ li na’ajman ru sa’ li junjunq na’ajej, usaq ajwi’ choq’ reheb’ li saaj winq ut ixq moko sumsuukeb’ ta, eb’ li na’b’ej malaj yuwa’b’ej li maak’a’eb’ xsum, eb’ li junkab’al b’ar wi’ moko chixjunileb’ ta komoneb’, eb’ li ak’ komon,10 ut xkomoneb’ chik, naq te’xch’utub’ rib’, ink’a’ ka’ajwi’ sa’eb’ li ch’utam re domingo, re te’wanq sa’ komonil sa’ li evangelio, ut re te’wanq chi kawob’resinb’ileb’ rik’in xtzolb’al sa’ komonil li hu chirix li taab’aanumanq sa’ kab’l chi tenq’anb’il sa’ li Iglees.
Chixjunil li ani naraj naru chixb’aanunkil chi jo’kan.Sa’ naab’al chi na’ajej re li ruchich’och’, wankeb’ li komon li neke’xsik’ ru kanaak sa’ li ch’utleb’aal kab’l naq xe’yaalo’ li ch’utam re domingo, re te’wanq sa’ komonil.
Maak’a’ wan sa’ li jalok a’in li yeeb’il resil anajwan li taaramoq reheb’ chixb’aanunkil li chaab’il na’leb’ a’in.Re xtenq’ankileb’ li komon chixkawresinkil rib’ choq’ re li hilob’aal kutan, wankeb’ li teep li neke’xtaqla jun correo electronico, jun texto, malaj jun esil sa’ redes sociales chiru li xamaan.
Rik’in li jalok yoo chi uxmank, naqak’oxla naq q’axal us xtaqlankil li esil chi jo’kan.
Li esil a’in naru chixjultikankil reheb’ li komon k’a’ru xtusulal li ch’utam choq’ re li xamaan a’an, k’a’ru li tzolok taak’utmanq, ut tixtenq’aheb’ chi aatinak chirix li evangelio sa’ kab’l.
Jo’kan ajwi’, sa’eb’ li ch’utam re domingo choq’ reheb’ li ninqi komon, taak’eemanq li na’leb’ re naq li tzolok sa’ Iglees tixk’am rib’ rik’in li tzolok sa’ kab’l rajlal xamaan.Tento taa’uxq li ch’utam re li loq’laj wa’ak ut li tzoleb’aal rik’in naab’al li tijok, re naq taak’eemanq xwankil li musiq’ejil na’leb’ ut ink’a’ yal li k’anjel re jolomink.
Jo’ jun eetalil, eb’ li esil chirix li k’a’ru taab’aanumanq sa’ li teep naru chi taqlamank chiru li xamaan, malaj taajek’imanq sa’ jun li hu.
Sa’ li ch’utam re li loq’laj wa’ak tento taawanq li tijok sa’ xtiklajik ut sa’ roso’jik, a’ut sa’ li xkab’ ch’utam, ka’ajwi’ na’ajman ru li tijok sa’ roso’jik.11Jo’ ak xyeeman, li ak’ tusulal re domingo ink’a’ taatiklaaq toj enero re 2019.
K’iila paay k’a’ut naq taawanq chi jo’kan.
Li wiib’ li mas aajel ru a’aneb’, xb’een, re taawanq hoonal re xjek’inkil li hu Kim, Taaqehin, choq’ reheb’ li komon ut li junkab’al, ut xkab’, re xk’eeb’al xhoonaleb’ li awa’b’ej re oqech ut eb’ li obiisp re xtuqub’ankil lix tusulaleb’ li ch’utam re naq lix k’ihaleb’ li teep te’ruuq chi ch’utlaak chi ink’a’ ewu sa’ li kutan.Naq eb’ laj b’eresinel yookeb’ chaq chixsik’b’al li k’utb’esinb’il na’leb’, li k’a’ru xe’xk’ul sa’eb’ li chihab’ a’in, a’an xk’eeb’al xkawilal li ch’utam re li loq’laj wa’ak, roxloq’inkil li hilob’aal kutan, ut xwaklesinkileb’ xch’ool ut xtenq’ankileb’ li na’b’ej yuwa’b’ej ut eb’ li komon re naq li rochocheb’ te’wanq choq’ xna’aj li musiq’ejil kawilal ut xnimal li paab’aal—jun na’ajej re nimla sahil ch’oolejil.Eb’ li osob’tesink k’a’jo’ xchaab’ilaleb’K’a’ru xyaalalileb’ li jalok a’in choq’ reheb’ li komon sa’ Lix Iglees li Jesukristo reheb’ laj Santil Paab’anel sa’ Roso’jikeb’ li Kutan?
Naqeek’a naq eb’ li komon k’a’jo’ naq te’osob’tesiiq.
Li domingo naru nawan choq’ jun kutan re xtzolb’al ut xk’utb’al li evangelio sa’ li iglees ut sa’ li ochoch.
Naq eb’ li komon ut li junkab’al neke’ok chi ch’utlaak sa’ junkab’al, chixsik’b’al resil lix xe’toonal, chixb’aanunkil li k’anjel re ilok komon, chi k’anjelak chiruheb’ li ras riitz’in, chi loq’onink sa’ junesal, ut chi saho’k xch’ooleb’ sa’ junkab’al, li hilob’aal kutan taawanq chi yaal choq’ jun sahil ch’oolejil.Jun li junkab’al sa’ Brazil wankeb’ choq’ komon sa’ jun oqech b’ar wi’ xyale’ rix li ak’ hu choq’ re li ochoch, Kim, Taaqehin.
Li yuwa’b’ej, aj Fernando xk’ab’a, wanjenaq sa’ jun mision, ut rochb’een li xNancy li rixaqil yoo chixk’iresinkil kaahib’ li kok’al, ut a’an xye, “Naq xe’xtikib’ li k’anjel re Kim, Taaqehin sa’ li qa’oqech, k’a’jo’ naq xsaho’ inch’ool, ut xink’oxla, “taajalmanq chan ru naq naqatzoleb’ li loq’laj hu sa’ kab’l.” Xk’ulman chi yaal sa’ li qochoch, ut jo’ aj b’eresinel sa’ li Iglees, wilom naq xk’ulman sa’ jalaneb’ chik li ochoch.
... Nokoxtenq’a chi aatinak chirixeb’ li loq’laj hu sa’ li qochoch.
Li wixaqil ut laa’in xchamo’ li qanawom chirix li k’a’ru yoo chi k’utmank.
... nokoxtenq’a ... chixnimob’resinkil li qanawom chirix li evangelio, ut chixnimankil li qapaab’aal ut lix nawom qach’ool.
... Ninch’olob’ xyaalal ... naq ninnaw naq musiq’anb’il xb’aan li Qaawa’ re naq rik’in xtzolb’aleb’ li na’leb’ ut li tzol’leb’ sa’eb’ li loq’laj hu, taachalq chik li paab’aal, lix nawom ch’oolej, ut li saqen sa’eb’ li junkab’al ... us ta li ruchich’och’ q’axal t’anenaq.”12Naq xqayal rix a’in sa’eb’ li oqech chiru chixjunil li ruchich’och’, k’a’jo’ naq xwulak chiruheb’ li ak’ hu choq’ re li ochoch, Kim, Taaqehin.
Wankeb’ naab’al li xe’xye naq ruuchil yal rilb’aleb’ ru li loq’laj hu, yookeb’ chik chixtz’ilb’aleb’ rix.
Xk’eeman ajwi’ reetal naq xnimob’resi li paab’aal, ut naq chaab’il li xb’aanu choq’ reheb’ li teep.13Li jalok ch’oolej li cham ut li taakanaaqLi rajb’al li jalok a’in, a’an re taa’uxq li jalok ch’oolej li cham ut li taakanaaq, reheb’ li ak ninqeb’ ut reheb’ li toj yookeb’ chi ninqanq.
Li xb’een perel re li hu choq’ reheb’ li komon ut li junkab’al naxye, “Li na’ajman ru sa’ chixjunil li tzolok ut li k’utuk li na’uxman sa’ li evangelio, a’an xnimob’resinkil lix jalajik qach’ool, ut qatenq’ankil chi wank chi mas wi’chik jo’ li Jesukristo.
... A’in naraj naxye xkanab’ankil qib’ chiru li Kristo re tixjal li qaam.”14 Na’ajman naq “ink’a’ ka’ajwi’ na’uxman sa’ li tzoleb’aal, a’b’an sa’ rochoch ut sa’ xch’ool junaq.
Na’ajman ru naq taqayal qaq’e chi rajlal wulaj wulaj re xtawb’al ru ut xyu’aminkil li evangelio.
Re taa’uxq li tz’aqal jalok ch’oolej, na’ajman ru lix wankil li Santil Musiq’ej.”15Li jayalihom aajel ru, ut li osob’tesink q’axal nim li na’ux xb’aan li jalok ch’oolej li cham ut li nakana, a’an xk’ulb’al chi tiik qach’ool eb’ li sumwank ut li k’ojob’anb’il k’anjel re lix b’ehil li sumwank.16Texqakanab’ chixk’uub’ankil eena’leb’ sa’ komonil ut chixsik’b’al li k’utb’esinb’il na’leb’ re xk’anjelankil li jalok a’in—chi ink’a’ teeq’ax ru li aajel raj ru xsik’b’al, ut chi ink’a’ teemin ru li te’xb’aanu li komon ut li junkab’al.
Taawotzmanq chik li na’leb’ sa’eb’ li kutan chalel, ut taawanq jun li hu te’xtaqla li Xb’eenil Awa’b’ejil, rik’in jun li ch’olob’ank.Ninch’olob’ cheru naq sa’ xk’uub’ankil qana’leb’ sa’ komonil lix Ch’utam li Xb’eenil Awa’b’ejil ut lix Molameb’ li Kab’laju chi Apostol sa’ li santil ochoch, ut chirix naq li qaraarookil profeet xtz’aama k’utb’esinb’il na’leb’ rik’in li Qaawa’ re taaxik chi uub’ej rik’in li jalok a’in, jun nimla musiq’aak x’eek’aman sa’ komonil.
Laj Russell M. Nelson a’an li qayo’yookil awa’b’ej ut profeet.
Li k’a’ru xch’olob’aman anajwan tixk’am li ninqi osob’tesink choq’ reheb’ li neke’k’ulub’ank re li jalok chi anchaleb’ xch’ool ut neke’xsik’ lix b’eresihom li Santil Musiq’ej.
Q’axal wi’chik naq toonach’o’q rik’in li qaChoxahil Yuwa’ ut li Qaawa’ ut Kolonel Jesukristo, li ninch’olob’ xyaalal chi xaqxo inch’ool.
Sa’ lix k’ab’a’ li Jesukristo, amen.
Sa’ lix k’anjel sa’ ruchich’och’, k’a’jo’ xninqaleb’ ru li sachb’a-ch’oolej re k’irtesink kixb’aanu li Jesus ut k’a’jo’ xwankilal ut wankilal lix k’utum, jo’kan ut naq naxye li loq’laj hu: “Kiwulak resil li Jesus sa’ chixjunil Siria … ut kitaaqeek xb’aaneb’ li k’iila tenamit.”1Junjunqeb’ li ke’ilok re chi k’irtesink ut ke’ab’in re chi k’utuk ke’xtz’eqtaana.
Jalaneb’ chik ke’taaqenk re chiru jarub’aq kutan, a’b’an chirix a’an ink’a’ chik ke’xtaaqe.2 Li Qaawa’ Jesukristo kiwan aran chiruheb’, a’b’an ink’a’ ke’ril ani tz’aqal a’an.
Mutz’muukeb’ li ru, ut ke’xsik’ ru elk chiru.
Chirixeb’ a’an, li Jesus kixye:“Kinchal rik’ineb’ li we, ut eb’ li we moko kine’xk’ul ta”.3“Xe’jipo’k sa’ xxikeb’ ut xe’xtz’ap xsa’ ruheb’ ”.4A’b’anan, wankeb’ naab’aleb’ li winq ut ixq, jo’kaneb’ ajwi’ lix tiik aj Apostol, li ke’xk’e A’an xb’een wa sa’ xyu’ameb’.Us ta ke’xyal xq’e rik’in li sachok b’e re li ruchich’och’, rik’in li sachk chirix li kixk’ut A’an, jo’kan ajwi’ rik’in li xiw, toj ke’xpaab’, ke’xra, ut ke’xtaaqe A’an.Chirixeb’ a’an, li Jesus kixye: “A’b’an us xaq reheb’ xsa’ lee ru xb’aan naq neke’ilok; us xaq reheb’ lee xik xb’aan naq neke’ab’ink”.5Naq taahaye’q xk’ulb’al li rahilal sa’ Getsemani ut sa’ li Kalvario, li Jesus kixk’e jun li xnimal ru yeechi’ihom reheb’ lix tzolom: “Ani napaab’ank we, a’an ajwi’ tixb’aanu li xninqal b’aanuhom li ninb’aanu laa’in, ut q’axal ninqeb’ chik chiruheb’ a’in tixb’aanu, xb’aan naq xik we rik’in li Yuwa’b’ej”.6Li Jesus kixtz’aqob’resi li yeechi’ihom a’an: kitikla sa’ lix kutankil li Pentecostes naq ke’osob’tesiik li tzolom rik’in li kub’iha’ re xam ut re li Santil Musiq’ej.7 Rik’in li paab’aal chirix li Kristo, li jalb’a-k’a’uxlej, ut li ab’ink chiru, li Santil Musiq’ej ki’ok jo’ rochb’eeneb’, kixjal li raameb’, ut kirosob’tesiheb’ rik’in jun xnawom ch’oolej nakana chirix li yaal.Eb’ li maatan ut osob’tesink a’an ke’xkawresiheb’ lix tzolom li Qaawa’.
Us ta ke’wan sa’ jun kutan wan wi’ li xiwxiw ut li sachk, ke’xk’ul li maatan re li musiq’ej re xnaq’ uhej re ilok ut xikej re ab’ink.
Xb’aan lix wankilal li Santil Musiq’ej, ke’xtikib’ rilb’al lix yaalil li k’a’aq re ru jo’ tz’aqal chanru, a’ tz’aqal chirix li Qaawa’ Jesukristo ut lix k’anjel sa’ xyanqeb’.8 Li Santil Musiq’ej kixkutanob’resi lix na’leb’eb’, ut ke’rab’i li xyaab’ xkux li Qaawa’ chi saqen chik.
Lix evangelio li Jesukristo ki’ok sa’ xchamaleb’ xch’ool.9 Xaqxookeb’ chi kaw ut ke’ab’ink chiru.10 Ke’xjultika li evangelio chi kaw xch’ooleb’ ut rik’in wankilal ut ke’xwaklesi li rawa’b’ejihom li Dios.11 Ke’wan xsahil xch’ool rik’in li Qaawa’ Jesukristo.Naab’al wan k’a’ru juntaq’eet qe rik’ineb’ li tiik aj winq ut ixq a’an sa’ xjachleb’aal ru li kutan.
Laa’o ajwi’ wanko sa’ jun li kutan b’ar wi’ li Qaawa’ Jesukristo naxb’aanu li sachb’a-ch’oolej sa’ qayanq—jo’ xk’irtesinkileb’ li yaj, xch’ajob’resinkil qu chirix li maak, xjalb’al li qach’ool, ut xteeb’al li kole’k choq’ reheb’ li ralal xk’ajol li Dios sa’ xka’pak’al li tz’apleb’ t’ikr.
Sa’ li qakutan, wankeb’ ajwi’ li yo’yookil profeet ut apostol, lix wankil li tijonelil, eb’ li maatan re li musiq’ej, ut li nimajwal osob’tesink re li k’ojob’anb’il k’anjel re li kolb’a-ib’.Li qakutan xiwxiw ajwi’—jun kutan re li nimla maa’usilal ut li aaleek, jun kutan re sachk ut choqink.
Sa’eb’ li xiwxiw aj kutan a’in, lix profeet li Qaawa’ sa’ li ruchich’och’, li Awa’b’ej Thomas S. Monson, nokoxb’oq chixsik’b’aleb’ li ani toch’b’ileb’ sa’ musiq’ej,12 chixkolb’al rix li yaal rik’in kawil ch’oolej,13 ut chixwaklesinkil li rawa’b’ejihom li Dios.14 A’ yaal jo’ chanru xnimal li qamusiq’ejil, qapaab’aal, ut qab’ihom chiru wan qe anajwan, moko tz’aqalaq ta re li k’anjel toj chalel.
Aajelaq ru xkomon chik li saqen ut wankilal sa’ musiq’ej.
Aajel ru li xnaq’ uhej re rilb’al chi saqen naq li Kolonel yoo chi k’anjelak sa’ li qayu’am ut xikej re rab’inkil lix yaab’ xkux sa’ li qach’ool.Li xnimal ru osob’tesimk a’in nawulak naq naqate li qaam ut naqak’ul,15 naqak’ul chi yaal, li Qaawa’ Jesukristo, lix tzol’leb’, ut lix Iglees sa’ li qayu’am.
Moko tento naq tz’aqalaq qe qu, a’b’an tento naq chaab’ilaqo ut yooqo chi chaab’ilo’k.
Tento taqayal qaq’e xyu’aminkil li kok’ yaal moko nimob’resinb’il ta re li evangelio.
Wi naqak’ul sa’ qab’een lix k’ab’a’ li Kristo, nokok’anjelak rik’in li qapaab’aal chirix A’an re xjalb’al qak’a’uxl chirix li qamaak, noko’ab’in chiru lix taqlahom, ut junelik naqajultika A’an, taqak’ul li rochb’eenihom li Santil Musiq’ej sa’ xk’ab’a’ li ruxtaan ut li rusilal li Jesukristo.Li ab’ink chiru naxk’am chaq li Musiq’ej sa’ li qach’ool.
Sa’ li qajunkab’al, nokotijok rik’in paab’aal, naqatzol li loq’laj hu, ut naqoxloq’i li hilob’aal kutan.
Sa’ li qach’utamil kab’l, nokotz’aqon sa’ li loq’laj wa’ak ut naqab’aanu li santil yeechi’ink re li qaChoxahil Yuwa’ sa’ xk’ab’a’ li Kristo.
Sa’eb’ li santil ochoch, nokotz’aqon sa’ li santil k’ojob’anb’il k’anjel choq’ reheb’ li qas qiitz’in wankeb’ chixjunpak’al li tz’apleb’ t’ikr.
Sa’ li qajunkab’al ut sa’ li qak’anjel k’eeb’il xb’aan li Qaawa’, naqatenq’aheb’ jalan, xwaklesinkileb’ li riiq ut xb’oqb’aleb’ chi chalk rik’in li Kristo.Ex was wiitz’in, ninnaw naq wi naqab’aanu a’in, li Santil Musiq’ej taachalq!
Took’iiq sa’ musiq’ej ut taqak’ul qana’leb’ rik’in li Santil Musiq’ej, ut A’anaq li qochb’een.
Wi noko’ilok wan wi’ li Kristo ut naqate xnaq’ li qu ut li qaxik, li Santil Musiq’ej toorosob’tesi rik’in rilb’al chanru naq li Jesukristo nak’anjelak sa’ li qayu’am, ut chi jo’kan taakawob’resiiq li qapaab’aal chirix A’an ut rik’in xk’ojob’ankil qach’ool ut chi k’utb’ilaq chiqu.
Rajlal chik taqileb’ li qas qiitz’in jo’ naq li Dios narileb’, rik’in rahok ut toq’ob’ank-u.
Taqab’i lix yaab’ xkux li Kolonel sa’eb’ li loq’laj hu, sa’ lix hasb’ li Musiq’ej, ut sa’eb’ li raatin li yo’yookil profeet.16 Taqil lix wankil li Dios li wan sa’ xb’eem lix profeet ut sa’ xb’eeneb’ chixjunil laj jolominel re lix tzaq’al yaal ut yo’yookil Iglees, ut taqanaw chi tz’aqal naq a’in lix santil k’anjel li Dios.17 Taqil qib’ ut taqataw qib’ ut taqataw ru li ruchich’och’ jo’ naxb’aanu li Kolonel.
Toowulaq xtawb’al li k’a’ru kixk’ab’a’in li apostol Pablo jo’: “xk’a’uxleb’aal li Kristo”.18 Taawanq xnaq’ qu re ilok ut qaxik re ab’ink, ut taqawakles li rawa’b’ejihom li Dios.Sa’ li yu’amej, wan naq wan li ch’a’ajkilal, li sachk, li rahilal, ut li kub’enaq ch’oolej.
Nink’e xnawom lin ch’ool naq, rik’in li rochb’eenihom li Santil Musiq’ej, lix saqen lix evangelio li Jesukristo tixq’ax ru li sachk, li rahilal, ut li q’ojyin.
Taawulaq tana’ jo’ xnimal pumb’ak malaj jo’ jun eek’ahom timil, a’ut li xnimal ru musiq’ejil wankilal a’an tixnujob’resi li ani jab’il ut toch’enaq xch’ool rik’in rahok nak’irtesink ut k’ojob’ank ch’oolej; taarisi li q’ojyin rik’in li saqen re li yaal; ut taarisi li kub’enaq ch’oolej rik’in li yo’onink sa’ li Kristo.
Taqil chi wulak li osob’tesink a’in, ut taqanaw rik’in xch’olob’ahom li Musiq’ej naq li Jesukristo yoo chi k’anjelak sa’ li qayu’am.
Relik chi yaal, li qach’a’ajkilal taakanaaq “chi sub’b’il rib’ sa’ sahil ch’oolejil chirix [laj Tojol qix]”.19Jun li yu’amink li kixnumsi lin na’ ut lin yuwa’ naab’al chihab’ chaq anajwan naxk’ut lix aajelil ru ut li xnaq’ uhej re ilok ut li xikej re ab’ink.
Sa’ li chihab’ 1982, ke’b’oqe’ inna’ inyuwa’ chi k’anjelak sa’ li Mision Filipinas Davao.
Naq lin na’ kixte li hu ut kiril b’ar ke’b’oqe’, kixye re lin yuwa’: “Ink’a’!
Tento taab’oqeb’ ut taaye reeheb’ naq ink’a’ tooruuq chi xik aran Filipinas.
Neke’xnaw naq ink’a’ jwal nakakuy li musiq’ak”.
Lin yuwa’ kiwan lix ch’a’ajkilal a’an ak naab’al chihab’ chaq, ut lin na’ q’axal ki’ok xk’a’uxl chirix a’an.Junjunq q’ojyin chik chirix a’an, lin na’ kirajsi lin yuwa’ sa’ 2:30 re eq’la ut kixye re: “Merlin, ma xawab’i lix yaab’ kuxej a’an?”“Ink’a’, maak’a’ nawab’i”.“Us, laa’in oxib’ sut ak xwab’i lix yaab’ kuxej a’an chiru li q’ojyin a’in, ut kixye: ‘K’a’ut naq yoo laa k’a’uxl?
Ma ink’a’ tab’i’ nakanaw naq laa’in ninnaw naq ink’a’ jwal nakatru chi musiq’ak?
Tink’aak’ale a’an, ut tatink’aak’ale laa’at.
Kawresihomaq eerib’ re k’anjelak aran Filipinas’”.Lin na’ ut lin yuwa’ ke’k’anjelak aran Filipinas ut chaq’al ru li ke’xnumsi chaq.
Li Santil Musiq’ej ki’ochb’eenin chaq reheb’, ut ke’osob’tesiik ut ke’k’aak’aleek.
Lin yuwa’ maajun wa kich’a’ajkilaak xb’aan lix yajel re musiq’ak.
Kik’anjelak jo’ xb’een aj tenq’ aj k’ehol na’leb’ re li mission ut a’an ut lin na’ ke’xkawresiheb’ naab’al cieent chi misioneer ut naab’al mil chi aj tiikil Santil Paab’anel sa’ Roso’jikeb’ li Kutan, choq’ re xk’uub’ankileb’ li teep ut oqech sa’ li isla Mindanao.
Ke’osob’tesiik rik’in xnaq’ uhej re ilok ut xikej re ab’ink.Ex was wiitz’in, ninch’olob’ xyaalal li Jesukristo.
Ninnaw naq A’an yo’yo.
A’an aj Kolol qe ut aj Tojol qix.
Ninnaw naq wi naqak’ul sa’ li qayu’am ut naqayu’ami li kok’ yaalil moko nimob’resinb’il ta re lix evangelio, taqayal xsahil li rochb’eenihom li Santil Musiq’ej.
Taawanq li xnimal ru qamaatan re xnaq’ uhej re ilok ut xikej re ab’ink.
Ninch’olob’ xyaalal a’in sa’ lix santil k’ab’a’ li Jesukristo, amen.
Li wank sa’ junkab’al a’aneb’ xkomoneb’ li numsihom li jwal naxk’e xsahil qach’ool a’ut jwal kaw li naru nawan qe.
Naab’al qe laa’o qak’ulum junaq li jachok-ib’ sa’ li qajunkab’al.
Jun li jachok-ib’ chanchan ajwi’ a’an kik’ulman rik’ineb’ wiib’ li ninqi winq re lix k’ojob’ankil wi’chik lix Iglees li Jesukristo sa’eb’ li roso’jik li kutan a’in.
Laj Parley ut laj Orson Pratt ras riitz’ineb’ rib’, jalb’ileb’ xch’ool sa’ xtiklajik li Iglees, ut k’ojob’anb’ileb’ jo’ apostol.
Sa’ junjunq ke’xk’ul lix yalb’al lix paab’aaleb’ a’b’an ke’xq’ax ru rik’ineb’ lix nawomeb’ xch’ool.
Sa’ wiib’al naab’al li ke’xmayeja ut ke’tenq’an chi naab’al xb’aan li yaal.Sa’ xq’ehil lix wanjikeb’ laj santil paab’anel aran Nauvoo, lix wanjikeb’ kixpo’ rib’, ut kiraqe’ rik’in jun pleetik sa’ 1846.
Ke’xjach rib’ chiru naab’al li hoonal.
Sa’ jun sut, laj Parley kixtz’iib’a jun li hu re laj Orson re xyiib’ankil li ch’a’ajkilal, a’b’an laj Orson moko kisumen ta.
Laj Parley kixk’e rib’ chi tz’eqok, kixk’oxla naq maajun wa chik te’raatina rib’ wi laj Orson ink’a’ naraatina.1Naab’al chihab’ chik chirix a’an, sa’ li po marzo re 1853, laj Orson kirab’i resil lix puktesinkil jun li tasal hu chirixeb’ li ralaj xk’ajol laj William Pratt, li xb’een xe’toon aj America reheb’ li asb’ej a’in.
Laj Orson ki’ok chi yaab’ak “jo’ jun ch’ina k’uula’al” naq yoo chirilb’al b’ayaq li muqb’il b’ihomal re li resilal li junkab’al.
Li raam kiq’una ut kiraj xyiib’ankil lix ch’a’ajkilal rik’in li ras.Laj Orson kixtz’iib’a re laj Parley: “Anajwan, at inrarookil was, maa’ani chik junaq sa’ xyanqeb’ li ralal xk’ajoleb’ li qaxe’toonil, laj William Pratt, li taaraj ta raj xsik’b’aleb’ li ralaj xk’ajoleb’ jo’ laa’o.” Laj Orson a’an jun reheb’ li xb’een li kixtaw ru naq eb’ laj Santil Paab’anel sa’ Roso’jikeb’ li Kutan teneb’anb’il sa’ qab’een xsik’b’aleb’ ut xch’utub’ankileb’ li resilal li junkab’al re xb’aanunkileb’ li k’ojob’anb’il k’anjel chi uuchilej choq’ reheb’ li qaxe’toonil.
Lix hu naxye: “Naqanaw naq lix Dioseb’ li qana’ qayuwa’ xk’ehom li ruq’ arin.
… Nawaj xpatz’b’al xkuyb’al inmaak xb’aan naq jwal xinb’ay chatz’iib’ankil.
… Nawoyb’eni naq taakuy inmaak.”2 Us ta wankeb’ lix nawom xch’ooleb’ jwal kaw, lix rahomeb’ choq’ reheb’ lix xe’toonil kitenq’an reheb’ chixk’irtesinkil lix ch’a’ajkilaleb’, xyiib’ankil jun li toch’ol, ut xsik’b’al ut xk’eeb’al li kuyuk maak.3Naq li Dios nokoxb’eresi chixb’aanunkil k’a’ruhaq, wankeb’ naab’al li rajom sa’ xk’a’uxl.
Li k’anjel re li santil ochoch ut re li resilal li junkab’al moko ka’ajwi’ ta choq’ reheb’ li kamenaq, narosob’tesiheb’ ajwi’ li yo’yookeb’.
Choq’ re laj Orson ut laj Parley, ke’junajiman chirib’ileb’ rib’.
Li k’anjel re li santil ochoch ut li resilal li junkab’al kixk’e li wankilal re xk’irtesinkil li naraj k’irtesiik.Jo’ komon re li Iglees, chi yaal tz’aqal naq teneb’anb’il sa’ qab’een xb’aan li choxa xsik’b’aleb’ li qaxe’toonil ut xch’utub’ankil resilaleb’ li qajunkab’al.
A’in moko ka’ajwi’ ta junaq xnumsinkil li hoonal, xb’aan naq li k’ojob’anb’il k’anjel re li kolb’a-ib’ aajel ru choq’ reheb’ chixjunileb’ li ralal xk’ajol li Dios.4 Tento taqanaweb’ ru li qaxe’toonil li kamenaqeb’ ut ink’a’ ke’xk’ul li k’ojob’anb’il k’anjel re li kolb’a-ib’.
Naru naqab’aanuheb’ li k’ojob’anb’il k’anjel chi uuchilej sa’eb’ li santil ochoch, ut eb’ li qaxe’toonil naru neke’xsik’ ru xk’ulub’ankil.5 Nokob’oqe’ ajwi’ chixtenq’ankileb’ li komon re li qateep ut re li oqech rik’ineb’ lix k’ab’a’eb’ lix junkab’al.
K’a’jo’ xnimal ru tenq’ank sa’ xtojb’al rixeb’ li kamenaq rik’in li k’anjel re li santil ochoch ut li resilal li junkab’al.A’b’an, naq nokotz’aqon sa’ li k’anjel re li santil ochoch ut li resilal li junkab’al anajwan, nawan qak’ulub’ re xk’ulb’aleb’ li osob’tesihom re “k’irtesiik” yeechi’inb’il xb’aaneb’ li profeet ut eb’ li apostol.6 Eb’ li osob’tesihom a’an k’a’jo’ ajwi’ xninqaleb’ ru xb’aan toj b’ar nawulak, lix tuqulal ru, ut li k’a’ru chaab’il naxb’aanu sa’ li qayu’am sa’ ruchich’och’.
Eb’ li osob’tesihom a’an naxk’ameb’ chaq a’in:Jun xnimal xtawb’al ru li Kolonel ut lix mayej aj tojol-ix;Jun xnimal rochb’eenihom li Santil Musiq’ej7 re tookawuuq ut toob’eresiiq sa’ li qayu’am;Jun xnimal qapaab’aal, li nokoxtenq’a naq li qajalajik chiru a’an naniman ut nanajto’ li roq;Jun xnimal qaseeb’al ut xwaklijik qach’ool re tzolok ut xjalb’al qak’a’uxl,8 xb’aan naq naqataw ru aniho, b’ar noko’chal chaq, ut jun qilob’aal saqen wi’chik ru chirix b’ar yooko chi xik;Jun xnimal eek’ahom re chaab’ilo’k, aj santob’resinel, ut aj tuqub’anel sa’ li qaam;Jun xnimal sahil ch’oolej sa’ xk’ab’a’ naq nokoru chireek’ankil chi nim lix rahom li Qaawa’;Xninqal osob’tesihom choq’ re li qajunkab’al, a’yaal jo’ chanru wanko anajwan, jo’ chanru xoowan chaq, malaj jo’ chanru toowanq malaj jo’ chanru xpaaltil li resilal li qajunkab’al;Jun xnimal rahom choq’ reheb’ li qaxe’toonil ut li qajunkab’al yo’yookeb’, re naq ink’a chik taqeek’a naq sa’ junesal wanko;Jun xnimal wankilal re xtz’ilb’al rix li k’a’ru aajel ru re k’irtesiik ut chi jo’kan, rik’in xtenq’ li Qaawa’, k’anjelak chiruheb’ li kristiaan;Jun xnimal xkolb’al qix chiruheb’ li aaleek ut lix k’iijik lix wankil li xik’ na’ilok qe; utJun xnimal qatenq’ahom re xk’irtesinkil li aamej toch’b’ileb’, yot’b’ileb’, malaj lub’jenaqeb’ ut re xk’irtesinkileb’ li kristiaan rahob’tesinb’ileb’.9Wi ak xattijok re xk’ulb’aleb’ li osob’tesihom a’in, tz’aqon sa’ li k’anjel re li santil ochoch ut re li resilal li junkab’al.
Naq taab’anu, laa tij te’sumeeq.
Naq b’aanunb’il li k’ojob’anb’il k’anjel choq’ reheb’ li kristiaan kamenaqeb’, eb’ li ralal xk’ajol li Dios sa’ li ruchich’och’ te’k’irtesiiq.
Xb’aan a’an naq li Awa’b’ej Russell M. Nelson, sa’ li xb’eenil li raatin jo’ Awa’b’ej re li Iglees, kixye: “Lee loq’onihom sa’ li santil ochoch ut sa’ li k’anjel nekeb’aanu aran choq’ reheb’ lee xe’toonil texrosob’tesi rik’in xnimal k’utb’esinb’il na’leb’ ut tuqtuukilal, ut tixkawresi lee teneb’ankil chi wank sa’ li b’e reheb’ li sumwank.”10Jun li profeet numenaq kixye ajwi’ li profeetil aatin chirixeb’ li osob’tesihom choq’ reheb’ li yo’yookeb’ jo’ ajwi’ choq’ reheb’ li kamenaq.11 Jun aj choxahil k’amol esil kixk’ut chiru laj Esekiel jun li k’utb’esinb’il matk’ re jun li santil ochoch rik’in jun kawil roq ha’ na’el chaq chi sa’.
Kiyehe’ re laj Esekiel:“Li ha’ a’in na’el … ut nakub’eek sa’ li yamyookil ch’och’ ut nokox’okaq sa’ li [atz’aminb’il] palaw … , [ut] naq nawulak aran, chaab’il ha’ chik nakanaak wi’ li palaw.“A’ yaal b’ar toxwulaq li roqha’ a’in, taawanq xyu’am … Xb’aan naq li ha’ a’in tixki’ob’resi li remrem aj ha’, ut yalaq b’ar toxnume’q li ha’ a’in wanq yu’amej xb’aan.”12Wan wiib’ xjalanil li ha’ a’in.
Xb’een, us ta li ch’ina roq ha’ moko kaw ta li roq, kik’i toj reetal naq kiwulak jo’ jun li roq’ ha’ jwal kaw li roq, kik’i ut kichamo’ chi us a’ yaal lix k’iijik li roq.
Chanchan a’an nak’ulman rik’ineb’ li osob’tesihom li nak’ulman sa’ li santil ochoch naq eb’ li kristiaan neke’tz’ape’ sa’ junajil jo’ junkab’al.
Naq eb’ li k’ojob’anb’il k’anjel re li tz’ap’ek sa’ junajil neke’xjunajiheb’ ru li junkab’al, nak’ulman jun li k’iik chi ixb’ej ut chi uub’ej chiruheb’ li tasal tenamit.Xkab’, li roq ha’ narak’ob’resi chixjunil li k’a’ru naxch’e’.
Jo’kan ajwi’, li osob’tesihom wankeb’ sa’ li santil ochoch wankeb’ lix wankilal re k’irtesink.
Eb’ li osob’tesihom wankeb’ sa’ li santil ochoch neke’ru chixk’irtesinkileb’ li aamej, eb’ li yu’amej, ut eb’ li junkab’al.Tink’ut xjalam-uuchil cheru.
Sa’ 1999, jun li saaj aj Todd xk’ab’a’ kilukta xb’aan naq kich’oqe’ jun li rich’mul sa’ li rulul.
Us ta laj Todd ut lix junkab’al a’aneb’ li komon re li Iglees, moko mas ta neke’wulak, ut maajun reheb’ a’an xyalomeb’ li rosob’tesihom li santil ochoch.
Li q’ojyin sa’ lix raqik lix yu’am laj Todd, lix na’, xBetty, kichunla sa’ li ch’aat chixk’atq, kixchap li ruq’ ut kixye re, “Todd, wi tz’aqal yaal naq tento tatxik, tz’aqal ninye aawe naq taab’anumanq laa wuuchil sa’ li santil ochoch.” Sa’ li kutan jun chik, eb’ laj b’anonel ke’xye naq kikam li rulul laj Todd.
Eb’ laj cho’onel ke’xnumsi li raam laj Todd choq’ re jun chik li yaj, jun li chaab’il kristiaan aj Rod xk’ab’a’.Wiib’ oxib’ po chik chirix lix numsinkil li raam, laj Rod kixnaw ani lix junkab’al li kristiaan kik’ehok re li raam ut ki’ok chixtz’iib’ankileb’.
Maare wiib’ chihab’ chik chirix a’an, lix na’ laj Todd, xBetty, kixb’oq laj Rod chirochb’eeninkil naq xko’o sa’ li santil ochoch sa’ xb’een sut.
Laj Rod ut li xBetty ke’ril rib’ sa’ xb’een sut sa’ kristiaanil sa’ li choxahil na’ajej re li Santil Ochoch re San Goerge, Utah.B’ab’ay chik li hoonal chirix a’an, kikam lix yuwa’ laj Todd—xb’eelom li xBetty.
Wiib’ oxib’ chihab’ chik chirix a’an, li xBetty kixb’oq laj Rod chixk’eeb’al ruuchil lix yum kamenaq chixk’ulb’al lix k’ojob’anb’il k’anjel re li santil ochoch.
Laj Rod kixb’aanu rik’in b’antioxihom, ut li k’anjel re uuchilej kiraqe’ sa’ li na’ajej re li tz’ape’k sa’ junajil re li Santil Ochoch re San George, Utah.
Li xBetty kitz’ape’ sa’ junajil rik’in lix b’eelom kamenaq, rik’in xwiq’ib’ankil rib’ chiru li artal chiru li rimam, li kik’anjelak choq’ uuchil.
Chirix a’an, rik’in xya’al ru sa’ xko, kixb’oq laj Rod re naq tixjunaji rib’ rik’ineb’ a’an sa’ li artal.
Laj Rod kixwiq’ib’ rib’ rik’ineb’ a’an, jo’ ruuchil lix yum, laj Todd, b’ar wi’ naq li raam toj yoo chi eek’ank rik’in laj Rod.
Laj k’ehol re li raam laj Rod, aj Todd, kitz’ape’ sa junajil rik’ineb’ lix na’ xyuwa’ chiru li junelik q’e kutan.
Lix na’ laj Todd kixb’aanu li k’a’ru kixyeechi’i re li ralal ak kamenaq chaq junxil.A’b’an li seraq’ moko naraqe’ ta aran.
O’laju chihab’ chik chirix xk’ulb’al jun ak’il raam, laj Rod ok re chi sumlaak ut kixpatz’ we naq laa’in tinb’aanu lix tz’apb’aleb’ sa’ junajil sa’ li Santil Ochoch re Provo, Utah.
Sa’ lix kutankil li sumlaak, kin’aatinak rik’in laj Rod ut li rixaqil, xKim, sa’ jun li na’ajej chixk’atq li na’ajej re li tz’ape’k sa’ junajil, b’ar wi’ ke’oyb’eniik xb’aaneb’ lix junkab’al ut eb’ li ramiiw.
Chirix naq kin’aatinak rik’in laj Rod ut li xKim, kinpatz’ re ma wan junaq lix patz’om.Laj Rod kixye, “Hehe’.
Li junkab’al li kik’ehok re li waam wankeb’ arin ut neke’raj xnawb’al aawu.”Kisach inch’ool naq kixye we ut kinpatz’ re, “Ma wankeb’ arin?
Anajwan?”Laj Rod kisumen, “Hehe’.”Kin’el chaq sa’ xxuk li na’ajej ut kinb’oqeb’ li junkab’al re naq te’elq chaq sa’ li na’ajej re li tz’ape’k sa’ junajil.
Li xBetty, lix ko’, ut lix hi’ ke’xjunaji rib’ qik’in.
Laj Rod kixk’e xsahil xch’ool li xBetty rik’in jun xq’alunkil ut kixb’antioxi re naq kiwulak ut chirix a’an kixpatz’ we.
Laj Rod kixye: “Betty, a’an a’in li Elder Renlund.
A’an laj b’anonel ki’ilok re li raam laa yum chiru k’iila chihab’.” Kinume’ sa’ xjunpak’al li na’ajej a’an ut kinixq’alu.
Chiru wiib’ oxib’ k’asal chik, kiqaq’aluhatq qib’ ut naab’al li xya’al uhej re sahil ch’oolejil kiwan.Naq xnume’ lix nimal xsahil qach’ool, koonume’ sa’ lix na’aj li tz’ape’k sa’ junajil, b’ar wi’ laj Rod ut li xKim ke’tz’ape’ sa’ junajil chiru li hoonal a’in ut chiru li junelik q’e kutan.
Laj Rod, li xKim, li xBetty, ut laa’in naru naqajultika xyaalal naq li choxa jwal nach’ kiwan, naq sa’ li kutan a’an ke’wan jalaneb’ chik li kristiaan qik’in li ak xq’axomeb’ chaq li tz’apleb’ t’ikr re li yu’am a’in.Li Dios, rik’in lix seeb’al maak’a’ roso’jik, naxtz’apeb’ sa’ junajil ut naxk’irtesiheb’ li kristiaan ut eb’ li junkab’al us ta neke’xnumsi rahilal, tz’eqok, ut ch’a’ajkilal.
Wan naq naqajuntaq’eeta li eek’ahom naqak’ul sa’eb’ li santil ochoch rik’in reek’ankil junaq xtoch’om li choxa.13 Sa’ li kutan a’an sa’ li Santil Ochoch re Provo, Utah, kijultiko’ we li yaal a’in re laj C. S. Lewis: “[Eb’ li wan li kamk sa’ xb’eeneb’] neke’xye chirix li rahilal yal nanume’, “Maajun li sahil ch’oolejil taachalq tixk’e ruuchil,” ink’a’ neke’xk’e reetal naq li choxa, naq taqataw, taasutq’iiq ut tixq’ajsi li aakanak jo’ jun li loq’alil.
… Jo’kan ut eb’ li osob’tesinb’ileb’ te’xye, “Maajun wa wanjenaqo sa’ junaq chik na’ajej li ink’a’ ta raj sa’ li choxa.” ”14Li Dios tooxkawob’resi, tooxtenq’a, ut tooxchap sa’ ruq’;15 ut tixsantob’resi choq’ qe li chamal rahil ch’oolej.16 Naq naqach’utub’eb’ li resilal li qajunkab’al ut nokoxik sa’ li santil ochoch xb’aaneb’ li qaxe’toonil, li Dios naxk’e naab’aleb’ re li osob’tesihom yeechi’inb’il xb’aan sa’ junpaat sa’ xka’pak’alil li ramleb’ t’ikr.
Jo’kan ajwi’, laa’o osob’tesinb’ilo naq naqatenq’aheb’ li kristiaan sa’ li qateep ut li qa’oqech chixb’aanunkil ajwi’ a’an.
Eb’ li komon najt wankeb’ chiru junaq li santil ochoch neke’xk’ul ajwi’ li osob’tesihom a’in naq neke’tz’aqon sa’ li k’anjel re li resilal li junkab’al, naq neke’xch’utub’ xk’ab’a’eb’ lix xe’toonileb’ re naq te’b’aanumanq li k’ojob’anb’il k’anjel re li santil ochoch.A’b’ana, li Awa’b’ej Russell M. Nelson kixye: “Naru naqeek’a naq musiq’anb’ilo chiru chixjunil li kutan xb’aan lix numsihomeb’ jalan chik li kristiaan sa’ li santil ochoch ut chirix li resilal li junkab’al.
A’b’anan, tento taqab’aanu k’a’ruhaq ajwi’ laa’o re reek’ankil tz’aqal li sahil ch’oolejil qajunes qib’.” Chirix a’an kixye, “Nekexinb’oq chixtz’ilb’al rix rik’in tijok k’a’ru li mayej—jwal us wi’chik wi a’an jun li mayej re hoonal—naru nekeb’aanu re k’anjelak chi us sa’ li k’anjel re li santil ochoch ut re li resilal li junkab’al.”17 Naq nakak’ulub’a lix b’oqom li Awa’b’ej Nelson, taataw, taach’utub’, ut taalaq’ab’ aawib’ rik’in laa junkab’al.
Jo’kan ajwi’ te’ok chi k’ulunk li osob’tesihom choq’ aawe ut laa junkab’al jo’ li nima’ yeeb’il resil xb’aan laj Esekiel.
Taataw xk’irtesinkil li k’a’ru naraj xk’irtesinkil.Laj Orson ut laj Parley Pratt a’aneb’ ke’yalok re li k’iraak ut li tz’ape’k sa’ junajil li nachal rik’in li k’anjel re li santil ochoch ut re li resilal li junkab’al sa’ xtijlajik li k’ojlajik a’in.
Li xBetty, lix junkab’al, ut laj Rod ke’xyal ajwi’ a’an.
Laa’at ajwi naru taayal a’an.
Rik’in lix tojb’al rix li maak kixb’aanu, li Jesukristo naxyeechi’i li osob’tesihom a’in reheb’ chixjunil, choq’ reheb’ li kamenaq jo’ ajwi’ li yo’yo.
Sa’ xk’ab’a’eb’ li osob’tesihom a’in, naqak’e reetal naq, jo’ jun jaljookil ru aatin, “Maajun wa wanjenaqo sa’ junaq chik na’ajej li ink’a’ ta raj sa’ li choxa.”18 Ninch’olob’ xyaalal a’an sa’ xk’ab’a’ li Jesukristo, amen.
Anajwan tin’aatinak chirixeb’ li yuwa’b’ej.
Eb’ li yuwa’b’ej jwal aajeleb’ ru sa’ li choxahil k’uub’anb’il na’leb’ re sahil ch’oolejil, ut nawaj xtaqsinkil xyaab’ inkux re xwaklisinkileb’ xch’ool chixjunileb’ li ani neke’xyal xq’e xtz’aqob’resinkil chi chaab’il b’oqom a’an.
Roxloq’inkileb’ ut xwaklesinkileb’ xch’ool li yuwa’b’ejil ut eb’ li yuwa’b’ej moko xutaanal ta.
Anajwan yal tin’aatinaq chirix li us naru neke’xb’aanu li winq sa’eb’ li teneb’ahom q’axal xnimaleb’ ru chiru li winq—b’eelomej ut yuwa’b’ej.Laj David Blankenhorn, aj eechal re li tasal hu America chi maak’a’eb’ li yuwa’b’ej, naxye: “Anajwan, li kristiaan aj Estados Unidos jachinb’ileb’ ru sa’ li neke’xk’oxla chirix li yuwa’b’ejil.
Junjunqeb’ ink’a’ najultiko’ reheb’.
Junjunqeb’ chik ink’a’ neke’wulak chiru.
Junjunqeb’, sa’ xyanqeb’ li tzolb’ileb’ chi us chirixeb’ li junkab’al, neke’xtz’eqtaana malaj xik’ neke’ril.
Junjunqeb’ chik maak’a’ neke’xye chirix, a’b’an maak’a’ ajwi’ neke’xb’aanu.
Naab’aleb’ li kristiaan neke’raj k’anjelak rik’in, a’b’an neke’xk’oxla naq ink’a’ chik naru malaj maa’ani taab’aanunq re.”1Jo’ Iglees, naqoxloq’iheb’ li yuwa’b’ej.
Naqoxloq’i “lix chaab’ilal li winq li naxk’e lix junkab’al sa’ xb’een chixjunil.”2 Naqapaab’ naq “chi taqlanbʼil xbʼaan li Dios, eb’ li yuwa’b’ej tento te’xjolomi lix junkab’al rik’in rahok ut tiikilal, ut tento sa’ xb’eeneb’ xk’eeb’al li k’a’ru na’ajman ru re li yu’am a’in, ut xk’eeb’al xkolb’aleb’ rix lix junkabʼal.”3.
Naqapaab’ naq, sa’eb’ xkomon lix k’anjeleb’, “eb’ li na’b’ej ut yuwa’b’ej, jo’ rochb’eeneb’ rib’ chi junaqikeb’ xwankil, tento sa’ xb’eeneb’ xtenq’ankil rib’ chirib’ileb’ rib’.”4 Naqapaab’ naq moko yal wankeb’ ta, eb’ li yuwa’b’ej juneb’ b’an ajwi’ ru ut ink’a’ natawman reeqajeb’.Junjunqeb’ neke’ril li us re li yuwa’b’ejil sa’ li ruchich’och’, jo’ k’a’ru naxmin ru li winq rik’ineb’ li ralal xk’ajol, li naxmineb’ ru chi wank jo’ chaab’il kristiaan ut chi k’oxlak chirixeb’ li rajomeb’ jalaneb’, xtz’aqob’resinkil ru “lix hoonal li na’b’ej rik’ineb’ li alalb’ej ut lix hoonaleb’ li yuwa’b’ej rik’ineb’ li alalb’ej.
… Sa’ kosb’il ru aatin, lix yaalal choq’ reheb’ li winq a’an li yuwa’b’ejil.
Lix yaalal choq’ reheb’ li alalb’ej a’an naq wankeb’ xyuwa’.
Lix yaalal choq’ re li tenamit a’an xyo’ob’tesinkileb’ li yuwa’b’ej.”5 Yaal naq eb’ li na’leb’ a’in tz’aqal yaal ut aajel ru, naqanaw naq li yuwa’b’ejil moko ka’aj ta wi’ tz’iib’anb’il rix malaj lix k’a’uxleb’aal li winq.
Lix k’anjel li yuwa’b’ej wan jun xchoxahil xe’ li natikla rik’in jun Yuwa’b’ej sa’ choxa ut, sa’ li ruchich’och’ a’in, rik’in laj Adan.Li qaChoxahil Yuwa’ a’an li reetalil tz’aqal re ru re li choxahil yuwa’b’ejil.
Lix k’a’uxl ut xchaab’ilal naxk’am chaq jun xnimal rusilal ut jun xrahom tz’aqal re ru.
Lix k’anjel ut lix loq’alil a’an xk’iijik li sahil ch’oolejil ut lix yu’ameb’ chi junelik li ralal xk’ajol.6 Sa’ li t’anenaqil ruchich’och’ a’in eb’ li yuwa’b’ej ink’a’ naru neke’xye naq juntaq’eeteb’ rik’in li Nimajwal wan chi Tzuul, a’b’an neke’xyal xq’e xtaaqenkil, ut neke’k’anjelak sa’ lix k’anjel.
Neke’oxloq’iman rik’in li neke’xb’aanu xjuneseb’ rib’.Choq’ re li winq, li yuwa’b’ejil naxk’ut chiqu lix q’unal li qametz’ew ut li raajelil ru li usaak.
Li yuwa’b’ejil naraj li mayej, a’b’an a’an jun xb’ehil li sahil ch’oolejil maak’a’ xjuntaq’eetankil, a’ ajwi’ li tz’aqal sahil ch’oolejil.
Ninye wi’chik naq li qaChoxahil Yuwa’ a’an li eetalil choq’ qe, li jwal nokoxra, laa’o li ralal yo’ob’tesinb’ilo sa’ musiq’ej, naq kixk’e li Ralal Junaj Chirib’il re li qakolb’al ut li qataqenaqil loq’al.7 Li Jesus kixye, “Maa’ani q’axal narahok jo’ li naxq’axtesi lix yu’am sa’ xk’ab’a’eb’ li ramiiw.”8 Eb’ li yuwa’b’ej neke’xk’utb’esi li rahok a’an chiru xnumik li yu’am rajlal kutan, naq neke’k’anjelak re xk’eeb’al li k’a’ru aajel ru re lix junkab’aleb’.Maare li k’a’ru jwal aajel ru sa’ lix k’anjel jun yuwa’b’ej a’an xq’ajsinkil li raameb’ li ralal xk’ajol rik’in lix Choxahil Yuwa’.
Rik’in lix chaab’il eetalil, jo’ ajwi’ rik’in li raatin, jun yuwa’b’ej naru naxk’ut k’a’ru li tiikilal sa’ xpaab’ankil li Dios rajlal kutan, li yu’wa’b’ej a’an naxk’e reheb’ li ralal xk’ajol lix b’ehil li tuqtuukilal sa’ li yu’am a’in ut li junelik yu’am sa’ li ruchich’och’ chalel.9 Jun yuwa’b’ej li narileb’ ru li loq’laj hu rik’ineb’ lix kok’al naxk’ut chiruheb’ chanru li xyaab’ xkux li Qaawa’.10Sa’eb’ li loq’laj hu naqataw chi k’iilasutinb’il li resilal li teneb’anb’il sa’ xb’eeneb’ li na’b’ej yuwa’b’ej rik’in xk’amb’aleb’ xb’e li alalb’ej:“Ut jo’kan wi’chik, a’ yaal jo’ naq eb’ li na’b’ej yuwa’b’ej wankeb’ ralal xk’ajol sa’ Sion, malaj sa’ junaq rehebʼ li roqechal li k’uub’anb’ileb’, li moko neke’xk’ut ta chiruheb’ li tzol’leb’ re jalb’a k’a’uxlej, xpaab’ankil li Kristo li Ralal li yo’yookil Dios, ut li kub’iha’ ut li maatan re li Santil Musiq’ej rik’in xk’eeb’al li uq’ej, naq waqxaqib’ chihab’ xyu’ameb’, chiwanq li maak sa’ xb’een xjolomeb’ li na’b’ej yuwa’b’ej.
…“Ut te’xk’ut ajwi’ chiruheb’ li ralal xk’ajol naq te’tijoq, ut naq te’b’eeq chi tiik chiru li Qaawa’.”11Sa’ 1833, li Qaawa’ kixch’iila li Xb’eenil Awa’b’ejil xb’aan naq ke’xkanab’ xk’amb’aleb’ xb’e li ralaleb’.
Re jun reheb’ A’an kixye, “Ink’a’ kak’ut li saqen ut li yaal chiruheb’ laa walal aak’ajol, jo’ chanruheb’ li taqlahom; ut li maa’us a’an toj wan xwankil sa’ aab’een, ut a’in xyaalalil laa ch’a’ajkilal.”12Eb’ li yuwa’b’ej tento te’xk’ut li chaq’rab’ ut lix k’anjel li Dios reheb’ li junjunq chi tasal tenamit.
Jo’ kixye laj salmiist:“A’an kixk’ojob’ jun nawom rik’in laj Jakob, kixk’e jun chaq’rab’ re laj Israel ut kixye reheb’ li qana’ qayuwa’ naq te’xk’ut a’an reheb’ li ralal xk’ajoleb’,“Re naq taanawmanq xb’aaneb’ li tasal tenamit toj chaalel, a’eb’ li maji’ yo’lajenaqeb’; ut eb’ li toj [chirix] a’an te’wakliiq te’xseraq’i reheb’ lix kok’al,“Re naq kawaqeb’ xch’ool rik’in li Dios; ut ink’a’ chisachq sa’ xch’ooleb’ li xninqal ru xb’aanuhom li Dios ut te’xpaab’ chixjunil li xtaqlahom chi junelik.13Relik chi yaal, xk’utb’al li evangelio a’an jun li k’anjel chi wotzb’il rik’ineb’ li yuwa’b’ej ut li na’b’ej, a’b’an li Qaawa’ ch’olch’o naxye naq naroyb’eni naq eb’ li yuwa’b’ej a’aneb’ tz’aqal li teneb’anb’ileb’ wi’ li k’anjel a’an.
(Chijultiko’q qe naq li seraq’ik, li k’anjelak ut li b’atz’unk sa’ komonil, ut li ab’ink, a’aneb’ hoonal re k’utuk.)
Li Qaawa’ naroyb’eni naq eb’ li yuwa’b’ej te’tenq’anq xk’amb’aleb’ xb’e li ralal xk’ajol, ut eb’ li kok’al neke’raj jun li eetalil.Laa’in ajwi’ osob’tesinb’ilin rik’in jun yuwa’b’ej jwal chaab’il li reetalil.
Najultiko’ we naq ch’ina’alin chaq, maare wan chaq we kab’laju chihab’, lin yuwa’ kitz’aqon chi yalok-u sa’ jun li ch’uut re xjolominkil li qach’ina na’aj.
Ink’a’ kixb’aanu li yeechi’ink jwal nim—li nanaq sa’ inch’ool a’an naq lin yuwa’ kixtaqlaheb’ li was ut laa’in chi xik chire kab’lal chi jek’ink kok’ esil ut chixb’oqb’aleb’ li kristiaan re te’juch’uq chirix laj Paul Christofferson.Wankeb’ junjunq li kristiaan li kink’e wi’ li ch’ina esil ke’xye naq laj Paul a’an jun li chaab’il winq ut maak’a’ xb’alaq’, ut naq us li juch’uk chirix a’an.
Li saaj waam kinujak rik’in sahil ch’oolejil chirix lin yuwa’, li kinxtenq’a xkanab’ankil wib’ sa’ ruq’ ut xtaaqenkil lix yokb’.
A’an moko tz’aqal ta re ru—maa’ani tz’aqal re ru—a’b’an maak’a’ xb’alaq’, chaab’il ut jun eetalil li naraj xtaaqenkil li alalb’ej.Li tz’uum ut li k’utuk a’an xkomon li tzolok.
Jo’ kixk’ut laj Pablo, “Xb’aan naq li Qaawa’ li naxra, naxk’e chi tz’uum.”14 A’b’anan sa’ li tz’uum jun li yuwa’b’ej tento tixk’oxla chi us, xb’aan naq moko us ta naq wanq li majewank, li maajo’q’e k’ulub’ej.
Sa’ li k’utuk k’eeb’il xb’aan li yuwa’b’ej, li rajom a’anaq li rahok ut laj k’amol xb’e a’anaq li Santil Musiq’ej:“Rik’in ch’iilank sa’ xq’ehil rik’in kawilal, naq eek’asinb’ilat xb’aan li Santil Musiq’ej, ut rik’in xk’utb’al moqon xk’iijik li rahok choq’ re li ani ch’iilanb’il aab’aan, maare anchal tatxk’oxla jo’ aj xik’ ilol re;“Re tixnaw naq lix xaqxookil aach’ool choq’ re a’an, q’axal kaw wi’chik chiru xb’ak’leb’ li kamk.”15Sa’ li choxahil eetalil, li ch’iilank moko a’an ta li tojb’a maak, a’an b’an xtenq’ankil junaq li nakara chi b’eek sa’ li b’e re li ilok-ib’.Li Qaawa’ naxye naq “chixjunileb’ li kok’al ak xk’ulub’eb’ rik’ineb’ lix na’ xyuwa’ li nak’anjelak reheb’ toj reetal naq te’wulaq chi tz’aqaleb’ xchihab’.”16.
Xk’aak’alenkil junaq li junkab’al a’an jun li k’anjel re q’axtesink-ib’.
Xk’eeb’al li tz’akemq re li junkab’al, wan ta naq xb’aanunkil a’an naraj li xik chi najt, moko naraj ta naxye naq ink’a’ taqab’aanu—a’an li xsahil li chaab’il yuwa’b’ejil.
“Li k’anjel ut li junkab’al a’an li teneb’ahom li naxk’uli rib’.”17 Yaal, moko naraj ta naxye naq jun li winq tixkanab’ lix junkab’al xb’aan li trab’aaj, malaj taaxik toj sa’ xjunpak’alil, ink’a’ tixyal xq’e ut taasaho’q xch’ool xkanab’ankil li k’anjel a’an sa’ xb’eeneb’ jalan chik li kristiaan.
Sa’ raatin li rey aj Benjamin:“Ut moko teekanab’eb’ ta lee kok’al chi wank sa’ xtz’okajik, malaj chi t’ust’u; chi moko teekanab’eb’ chixq’etb’aleb’ lix chaq’rab’ li Dios, ut chixpleetinkil rib’ ut xwech’b’al rib’ chirib’ileb’ rib’.
…“Teetzoleb’ b’an re te’b’eeq sa’ xb’ehil li yaal ut li tiikil k’a’uxlej; teetzoleb’ re te’xra rib’ chirib’ileb’ rib’, ut re te’k’anjelaq li jun chiru li jun chik.”18Naqanaw li aakank neke’xk’ul li winq ink’a’ neke’xtaw chanru te’xk’am li k’a’ru aajel ru sa’eb’ lix junkab’al.
Ink’a’ raj te’xutaanaq li ani, sa’ junaq kutan, us ta neke’xyal xq’e, maare ink’a’ te’ruuq chixb’aanunkil chixjunil li teneb’anb’il sa’ xb’eeneb’ jo’ yuwa’b’ej.
“Wan naq xmaak li yajel, li kamk, ut k’a’aq chik ru taak’ulmanq, taa’aje’q xsik’b’al xyaalal chanru taa’uxmanq a’in.
Eb’ li ech’alalb’ej tento naq te’tenq’anq jo’q’e na’ajman.”19Xraab’al li xna’eb’ li ralal xk’ajol—ut xk’utb’al li rahom a’an—a’an wiib’ reheb’ li jwal chaab’il na’leb’ li naru naxb’aanu junaq li yuwa’b’ej choq’ reheb’ li ralal xk’ajol.
A’an naxk’ut xyaalal ut naxkawob’resi li sumlaak li wan choq’ lix xe’ li yu’am sa’ junakab’alil ut lix k’aa’kalenkil.Junjunqeb’ li winq maak’a’ li rixaqil malaj xka’ yuwa’eb’ naq wankeb’.
Naab’aleb’ re a’an neke’xyal xq’e ut neke’xk’e chixjunil li neke’ru chixb’aanunkil sa’ li ch’a’aj aj wanjik a’an.
Naqoxloq’iheb’ li ani neke’xb’aanu chixjunil li neke’ru rik’in rahok, kuyuk, ut mayejak re xk’eeb’al li k’a’ru aajel ru sa’ junesal ut sa’ junkab’al.
K’ehomaq reetal naq li Dios ajwi’ kixkanab’ li Ralal Junaj Chirib’il rik’in jun winq li maawa’ tz’aqal xyuwa’.
Yaal ajwi’ naq xyijach li oxloq’ a’an re laj Jose xb’aan naq li Jesus “[xk’i] rik’in xna’leb’ ut rik’in xteram, sa’ chaab’ilal chiru li Dios ut chiruheb’ li winq.”20Wan ajwi’ naq xb’aan li kamk, li tz’eqtaanaak, malaj li jachok-ib’, naab’aleb’ li kok’al maak’a’eb’ xyuwa’ chi wank rik’ineb’.
Wankeb’ ajwi’ li wankeb’ lix yuwa’ rik’ineb’ sa’ tib’elej, a’b’an maak’a’eb’ chi ab’ink malaj chi tenq’ank.
Naqak’e jun xb’oqb’aleb’ chixjunil li yuwa’b’ej re naq te’xb’aanu chi us lix k’anjeleb’ ut te’xchaab’ilob’resi rib’.
Naqak’e xb’oqb’aleb’ li neke’numsin esil re naq chi kok’ aj xsa’ te’xk’utb’esiheb’ li yuwa’b’ej neke’xq’axtesi rib’ ut neke’xra tz’aqal li rixaqileb’ ut neke’xb’eresiheb’ li ralal xk’ajol rik’in seeb’al ch’oolej ut ink’a’ sa’ josq’il malaj “eb’ li winq ka’ajwi’ neke’sik’ok ch’a’ajkilal” jo’ chanru natawman rajlal.Choq’ reheb’ li kok’al wankeb’ sa’ junaq li junkab’al b’ar wi’ wan li ch’a’ajkilal, naqaye, laa’ex moko sachsookex ta xb’aan a’an.
Wan naq li cha’a’jkilal a’an reetalil naq li Qaawa’ naxnaw eeseeb’al.
A’an naru chetenq’ankil, xjunes malaj ut rik’in jalaneb’ chik li kristiaan, chixnumsinkil li ch’a’ajkilal.
Laa’ex naru nekexwulak jo’ li tasal tenamit, maare li xb’een sa’ lee junkab’al, b’ar wi’ li choxahil eetalil k’ojob’anb’il xb’aan li Dios taak’utunq li ruuchinihom ut taarosob’tesiheb’ chijxunil lee riyajil.Choq’ reheb’ li saaj winq, rik’in xk’eeb’al reetal li teneb’ahom taawanq sa’ eeb’een jo’ aj k’ehonel ut aj k’aak’alenel, naqaye naq chekawresi eerib’ chalen anajwan rik’in xyalb’al eeq’e sa’ li tzolok ut chek’uub’aq lix komon lee tzolb’al.
Li Tzolok, maare sa’ li nimla tzoleb’aal malaj junaq chik li tzoleb’aal, aajel ru re xk’iresinkil li seeb’al li taa’ajmanq ru.
Oksihomaq lee hoonal re xnawb’aleb’ ru naab’al chik li kristiaan a’ yaal jarub’ chihab’ wan re, rik’ineb’ ajwi’ li kok’al, ut tzolomaq chanru xk’ojob’ankil li sumwank chi chaab’il.
A’an naraj naq tento tex’aatinaq chi kristiaanil rik’ineb’ ut wan naq tento xb’aanunkil li kok’ k’anjel rik’ineb’, moko ka’aj ta wi’ xtz’aqob’resinkil li seeb’al re xtaqlankil li kok’ esil sa’ ulul ch’iich’.
Cheyu’ami li yu’am re naq sa’ jun kutan chalel naq laa’exaq li winq, teek’am li saq ruhil ch’oolej re lee rixaqil ut lee ralal eek’ajol.Choq’ reheb’ chixjunil li tasal tenamit chalel, naqaye, a’ yaal chanru nekerileb’ lee yuwa’, chaab’ileb’-chaab’ileb’ chi us-k’a’jo’ xchaab’ilaleb’ (ut ninye eere naq li rilb’aleb’ a’an taataqe’q naq yooqex chi ninqank), k’ehomaq eek’a’uxl chiroxloq’inkil a’an jo’wi’ lee na’ rik’in chanru nekeyua’mi lee yu’am.
Chijultiko’q eere li royb’enihom jun li yuwa’b’ej jo’ kixye laj Jwan: “A’an a’in li xnimal xsahil lin ch’ool: naq nawab’i naq eb’ li walal ink’ajol yookeb’ chi b’eek sa’ li yaal.”21 Lee tiikilal a’an li oxloq’iik jwal nim naru naxk’ul junaq yuwa’b’ej.Choq’ reheb’ li was wiitz’in, eb’ li yuwa’b’ej sa’ li Iglees a’in, ninye, naq ninnaw naq nekeraj raj naq tz’aqal eere eeru.
Laa’in ajwi’ nawaj a’an.
Chi jo’kan, us ta wan li qaramleb’, xikaqo chi ub’ej.
Chiqakanab’ chiqak’atq li k’a’ru naqaj qajunes malaj li taqlank ut chiqak’oxla xb’een wa lix sahileb’ xch’ool ut lix chaab’il wanjikeb’ li qas qiitz’in.
Yaal, us ta li qamajelal, li qaChoxahil Yuwa’ toxnimob’resi ut tixk’e chi uuchink li qakok’ b’aanuhom.
Nawaklesiik inch’ool xb’aan jun li seraq’ sa’ li Liahona wiib’ oxib’ chihab’ chaq anajwan.
Laj tz’iib’anel naxseraq’i a’in:“Naq toj ka’ch’inin chaq, li qach’ina junkab’al kiwan sa’ jun li ch’ina ochoch, jun ajwi’ xwarib’aal sa’ xkab’ tasal.
Laa’in nikinwar sa’ li chunleb’aal.
…“Lin yuwa’ nak’anjelak sa’ jun li yiib’al ch’iich’, eq’la naxik wulaj wulaj sa’ lix trab’aaj.
Rajlal eq’la a’an … naxk’e li wisb’ chinb’een ut nakana aran chiru jun k’asal.
Chi b’ayaq warenaqin nink’e reetal naq wan aran chiwilb’al.
Naq nikin’aj chi timil, nikinxutaanak rilb’al aran, jo’kan ut ninpak’ lin wara.
… Kink’e reetal, naq nakana aran chink’atq, natijok rik’in chixjunil li rilob’aal, lix wankilal, ut lix metz’ew—choq’ we.“Rajlal eq’la lin yuwa’ natijok chiwix.
Natijok re naq chaab’ilaq lin kutan, maak’a’ tink’ul, ut naq tintzol ut tinkawresi wib’ re li chalel.
Ut xb’aan naq ink’a’ chik nikinril toj ewu natijok chirixeb’ laj k’utunel ut eb’ li wamiiw nikine’rochbeeni chiru li kutan.
…“Sa’ xtiklajik ink’a’ kintaw ru k’a’ru li naxb’aanu lin yuwa’ rajlal eq’la naq natijok chiwix.
A’b’an naq kink’i, kinwulak xk’eeb’al reetal lix rahom choq’ we ut rik’in chixjunil li ninb’aanu.
A’an jun reheb’ lin jultikahom jwal nawulak chiwu.
Tojo’ re naq xnume’ k’iila chihab’, naq ak sumsuukin chik ut wankeb’ lin kok’al ut nikinxik sa’eb’ lix warib’aal chi tijok chirixeb’ naq warenaqeb’, kintaw ru li k’a’ru nareek’a lin yuwa’ choq’ we.”22Laj alma kixjultika re li ralal:“K’e reetal, ninye aawe, naq [li Kristo] a’an li taachalq… ;relik chi yaal, a’an taachalq re xch’olob’ankil li sahil esilal re li kolb’a-ib’ chiru lix tenamit.“Ut anajwan, at walal, a’in li k’anjel katb’oqe’ wi’, xch’olob’ankil li sahil esilal a’in chiru li tenamit a’in, re xkawresinkil xk’a’uxleb’; malaj ut … re naq eb’ a’an te’xkawresi xk’a’uxleb’ li ralal xk’ajol re rab’inkil li aatin sa’ xq’ehil lix k’ulunik.”23A’an lix k’anjeleb’ li yuwa’b’ej anajwan.
Li Dios chi’osob’tesinq reheb’ ut chi’tenq’anq reheb’ xb’aanunkil.
Sa’ xk’ab’a’ li Jesukristo, amen.
Sa’ li q’ojyin a’in, ninye lin rahom ut lin b’antioxihom choq’ eere chi junjunqal, ex inraarookil komon ixq.
A’ yaal jarub’ chihab’ wan qe, ut li na’ajej wanko wi’ malaj chan ru qawanjik, sa’ li q’ojyin a’in naqach’utub’ qib’ sa’ junajil, kawilal, ajom ut xnawom qach’ool chirix naq raarooko ut b’eresinb’ilo xb’aan li qaChoxahil Yuwa’, li qaKolonel, li Jesukristo, ut li qayo’yookil profeet, li Awa’b’ej Russell M. Nelson.Naq ak’aq chaq qasumlajik, lin b’eelom ut laa’in koob’oqe’ xb’aan li qa’obiisp re taqula’ani ut taqatenq’a jun li junkab’al li ink’a’ neke’wulak sa’ li iglees chiru naab’al chihab’.
Xqak’ulub’a li b’oqom rik’in chaab’il na’leb’ ut moqon xoowulak chirula’aninkileb’.
Sa’ junpaat xqanaw naq a’aneb’ ink’a’ nek’eraj xk’ulb’al li rula’anihomeb’ li komon re li Iglees.Jo’kan naq sa’ li jun chik ula’anink xqab’aanu reheb’ xqak’am jun sek’ li galleta, xqak’oxla naq li kok’ chocolaat wan chi sa’ te’xq’unob’resi xch’ooleb’.
Moko kama’an ta kik’ulman.
Li junkab’al kooratina chirix li okeb’aal, a’an kixk’e chiqanaw naq moko k’ulb’ilo ta aran.
Naq koosutq’i sa’ li qochoch xqak’oxla chi saqen ru naq chaab’il raj xqab’aanu, wi xqayeechi’i raj reheb’ li kok’ galleta Rice Krispies.Li ink’a’ naqil sa’ musiq’ej kixb’aanu naq li qab’aanuhom moko chaab’il ta na’el.
Li tz’eqtaanaak maajaruj chaab’il ru.
Sa’ xnumik li kutan xqayoob’ xpatz’b’al qib’, “K’a’ut naq naqab’aanu a’an?
K’a’ru li naqaj rik’in a’an?Li Elder Carl B. Cook kixye chaq a’in: “Li k’anjelak sa’ li Iglees maare ch’a’ajaq b’ayaq wi napatz’man qe xb’aanunkil k’a’ruhaq li tooxxeb’esi, malaj wi nokolub’ chi k’anjelak, malaj wi nokob’oqe’ xb’aanunkil k’a’ruhaq li ink’a’ naqataw xsahil sa’ xtiklajik.”1 Yooko chirilb’al li xyaalalil li raatin li Elder Cook naq xqak’oxla naq aajel ru taqasik’ junaq aj b’eresinel qe li nimaq chik li rilob’aal chi uub’ej chiru li naqil laa’o.Jo’kan b’i’, chirix naab’al xtz’ilb’al rix ut tijok chi anchal qach’ool xqak’ul qasumenkil chirix k’a’ut naq nokok’anjelak.
Kiwan jun jalaak sa’ li qak’a’uxl, jun xjalb’al qach’ool; relik chi yaal jun k’utb’esinb’il na’leb’.2Sa’ xsik’b’al qab’eresinkil sa’eb’ li loq’laj hu, li Qaawa’ kixk’ut chiqu chan ru naq li k’anjelak chiruheb’ li qas qiitz’in moko ch’a’ajaq ta ut ch’olch’ooq ru.
A’an a’in li raqal kiqil ru li kixjal qach’ool ut li qilom: “Taara li Qaawa’ laa Dios chi anchal aach’ool, ut chi anchal aametz’ew, aak’a’uxl, ut aakawilal; ut sa’ lix k’ab’a’ li Jesukristo tatk’anjelaq chiru.”3Us ta ak naqanaw chaq ru chi us li raqal a’in, chanchan naq kooratina chi ak’ ru ut chi wan xwankil.Kiqak’e reetal naq yooko chixyalb’al qaq’e chi anchal qach’ool re k’anjelak chiru li junkab’al a’an ut chiru ajwi’ li qa’obiisp, a’b’an tento naq xqapatz’ qib’ ma tz’aqal yooko chi k’anjelak chiruheb’ xb’aan naq naqara li Qaawa’.
Li rey aj Benjamin kixch’olob’ ru lix jalanil a’in naq kixye, “K’ehomaq reetal, ninye eere naq rik’in naq kinye eere naq xinnumsi inkutan chi k’anjelak cheru, moko nawaj ta xnimankil wib’, xb’aan naq yal wanjenaqin chi k’anjelak chiru li Dios.”4Jo’kan b’i’, chi yaal naq, ani aj chi-u kik’anjelak li rey aj Benjamin?
Chiru li qaChoxahil Yuwa’ ut chiru li Kolonel.
Xnawb’al ani ut k’a’ut naqnokok’anjelak chiruheb’ li qas qiitz’in nokoxtenq’a chixtawb’al ru naq li xnimal xk’utb’esinkil li rahok a’an xpaab’ankil li Dios.Chirix naq kijala li qilob’aal chi ka’ch’inaq, ke’jala ajwi’ li qatij.
Kiqayo’oni chi anchal qach’ool rula’aninkileb’ li junkab’al a’an xb’aan naq naqara li Qaawa’.5 Yooko chixb’aanunkil sa’ xk’ab’a’ a’an.
A’an kixb’aanu naq lix yalb’al qaq’e kijala.
Chirix naq naab’al po nokokanab’aak chirix li ochoch, li junkab’al ke’xyoob’ qoksinkil.
Chiru xnumik li hoonal, xqayoob’ tijok sa’ komonil ut aatinak chirix li evangelio.
Kiqamiiwi qib’ chi tz’aqal maak’a’ ro’so’jik ru.
Naq naqaraheb’ li ralal xk’ajol, yooko chaq chixloq’oninkil ut xraab’al ajwi’ a’an.Ma jultik eere junaq hoonal naq rik’in rahok keeye’ lee ruq’ rik’in xmetz’ew eech’ol re xtenq’ankil junaq kiraj ru xtenq’ankil ut xereek’a naq lix yalb’al eeq’e moko k’eeb’il ta reetal malaj ink’a’ k’eeb’il xloq’al ut moko aatawal ta ru?
Sa’ li hoonal a’an, ma xepatz’ sa’ eech’ool lix loq’al lee k’anjel?
Wi kama’an, maare li raatin li rey aj Benjamin tixjal ru li nawiib’an ru eech’ool ut li narahob’tesin eere: “Xb’aan naq yal wanjenaqin chi k’anjelak chiru li Dios.”6Sa’ xna’aj xkab’lankil li raaxiik’, rik’in li k’anjelak chiru qas qiitz’in naru naqakab’la xjunajinkil qib’ chi tz’aqal re ru rik’in li qaChoxahil Yuwa’.
Li xraab’al ut xpaab’ankil a’an, naxram ru li ratawankil k’ehe’k sa’ ajl malaj xk’ulb’al b’antioxihom, ut naxte xb’e lix rahom re naq taahoye’q choq’ qe ut qik’in laa’o.Wan sut naq sa’ xtiklajik maare took’anjelaq xb’aan naq taqlanb’ilo malaj xb’aan naq teneb’anb’il sa’ qab’een xb’aanunkil, a’b’an naru naq li qak’anjel tixk’e junaq nim wi’chik ru na’leb’ sa’ qach’ool li tixb’aanu naq li k’anjel naqab’aanu a’anaq “jun li b’e jwal chaab’il wi’chik ru”7—jo’ lix b’oqom li Awa’b’ej Nelson re “rilb’aleb’ li komon rik’in li wankil ut li wankilal k’eeb’il xb’aan li Dios.”8Naq naqak’e li qilob’aal sa’ chixjunil li xb’aanuhom li Dios choq’ qe, li qak’anjel nachal rik’in jun aamej li nab’antioxin.
Naq naqakanab’ xk’oxlankil naq li qak’anjel tento tixnimob’resi qawankil, naqak’e reetal naq li rilob’aal li qak’anjel taawanq re xk’eeb’al li Dios sa’ xb’een chixjunil.9Li Awa’b’ej M. Russell Ballard kixk’ut, “Ka’ajwi’ naq taqara li Dios ut li Kristo chi anchal qach’ool, qak’a’uxl ut qakawilal, tooruuq chixwotzb’al li rahok a’an rik’ineb’ li qas qiitz’in rik’ineb’ chaab’il b’aanuhom re k’anjelak.”10Li xb’een re li lajeeb’ chi taqlahom naxjultika li loq’laj chaab’il na’leb’ a’in: “Laa’in li Qaawa’ ut laa Dios.
… Miwan jalan chik aaDios chiwu laa’in.”11 Lix na’aj li taqlahom a’in nokoxtenq’a chixtawb’al ru naq,wi naqak’e a’an sa’ xb’een na’ajej, sa’ xraqik, chixjunil chik li k’a’aq re ru te’xtaw xna’aj, jo’kan ajwi’ li qak’anjel choq’ reheb’ li qas qiitz’in.
Naq naqasik’ ru, xk’eeb’al a’an sa’ li xb’een na’ajej sa’ li qayu’am, a’an naru taarosob’tesi li qab’aanuhom choq’ re li qusilal ut choq’ re li rusilaleb’ li qas qiitz’in.Li Qaawa’ kixk’e li na’leb’ a’in, “Chex’iloq wankin wi’ sa’ li junjunq eek’oxlahom.”12 Ut rajlal xamaan naqab’aanu li sumwank re xb’aanunkil a’an— “xjultikankil junelik.”13 Ma naru naq li choxahil ilob’aal a’an taa’oksimanq raj sa’ chixjunil li naqab’aanu?
Ma naru naq jun ch’ina k’anjel taa’ok choq’ jun nimla k’anjel re xk’utb’al li qarahom ut li qapaab’aal chirix a’an?
Nink’oxla naq naru, ut naq tixb’aanu a’an.Naru taqab’aanu naq li junjunq chi na’leb’ taajalmanq ru choq’ jun na’leb’ re xloq’oninkil ru a’an.
Naru taqab’aanu naq li junjunq chi na’leb’ taajalmanq ru choq’ jun na’leb’ re xloq’oninkil ru a’an.Jo’ kixye laj Ammon, “Relik chi yaal, ninnaw naq laa’in maak’a’ nin’ok wi’; chirix inmetz’ew, q’unin; jo’kan naq moko injunes ta tinnima wib’; tinnima b’an wib’ rik’in lin Dios, xb’aan naq sa’ xmetz’ew a’an tinruuq chixb’aanunkil chixjunil li k’a’aq re ru.”14Naq li k’anjelak chiru li qaDios naxk’e rib’ sa’ xb’een na’ajej sa’ li qayu’am, nokosach, ut sa’ li xhoonalil naqataw wi’chik qib’.15Li Kolonel kixk’ut li na’leb’ a’in chi moko ch’a’aj ta ru: ”Chi jo’kan ut chekanab’ chi lemtz’unk lee saqen chiru li tenamit a’in, re te’ruuq chirilb’al eechaab’il k’anjel ut te’xnima xloq’al lee Yuwa’ li wan sa’ choxa.”16Tinwotz eerik’in junjunq li aatin re chaab’il na’leb’ li ke’tawman sa’ jun ochoch reheb’ li neb’a’ aran Calcuta, India: “Wi q’un aach’ool, maare li komon tate’xkaqali malaj te’xwiib’a ru xch’ool aawik’in.
A’b’an q’unaq aach’ool junelik.
Chiru jun q’ojyin maare anihaq tixjuk’ li xakab’la chiru k’iila chihab’.
A’b’anan kab’lan junelik.
Wulaj kab’ej li kristiaan taasachq sa’ xch’ooleb’ li chaab’il usilal xab’aanu anajwan.
A’b’an chaab’il li taab’aanu juenlik.
K’e re li ruchich’och’ chixjunil li chaab’il wan aawe, ut maare maajun wa tz’aqalaq.
A’b’an k’e re li ruchich’och’ chixjunil li chaab’il wan aawe.
Relik chi yaal, nakawil, a’an takanaaq rik’in li Dios ut aawik’in laa’at.”17Ex was wiitz’in ixq, junelik nakana qik’in laa’o ut rik’in li Qaawa’.
Jo’ kixye li Awa’b’ej James E. Faust: ““K’a’ru xnimal rajom ru li ruchich’och’ sa’eb’ li kutan a’in?” … “Ma maawa’ tab’i’ a’an naq li junjunq chi kristiaan tixk’am rib’, chi kok’ aj xsa’, chi rajlal ut chi junelik rik’in li Kolonel?” Jun k’amok-ib’ chi kama’an naxloch xxamlel li choxahilal li wan qik’in, ut maak’a’ naru naxk’e reetalil chi nim ru sa’ li qayu’am li wulak chixnawb’al ut xtawb’al ru li qachoxahilal rik’in li Dios.”18Kama’an ajwi’ naq laj Alma kixch’olob’ re li ralal: “Hehe’, chixjunil li nakab’aanu chiwanq choq’ re li Qaawa’, ut a’ yaal b’ar nakatxik chiwanq rik’in li Qaawa’; relik chi yaal, ut chixjunil li nakak’oxla chib’eresiiq re li Qaawa’; relik chi yaal, ut chiwanq li reek’ahom aach’ool chi k’eeb’il rik’in li Qaawa’ chi junelik q’e kutan.”19Jo’ li na’leb’ a’an, li Awa’b’ej Russell M. Nelson xk’ut chiqu, “Naq naqataw ru li xtojb’al rix li qamaak xb’aan li Jesukristo, chixjunil li naqeek’a’ chirix li naqamayeja namuqe’ ru xb’aan li xchamal b’antioxink, xb’aan li qahoonal re k’anjelak chiru a’an.”20Ex was wiitz’in ixq, ninye lix nawom inch’ool chirix naq li Jesukristo, rik’in chixjunil lix wankil lix tojb’al rix li maak kixb’aanu, nak’anjelaksa’ qab’een laa’o ut sa’ qach’ool, a’an naxyoob’ k’anjelak qik’in laa’o re rosob’tesinkileb’ li qas qiitz’in.
Laa’o nokok’anjelak chiruheb’ a’an, a’b’an naqab’aanu sa’ xraab’al ut k’anjelak chiru a’an.
Nokowulak jo’ li naxye li Santil Hu: “Yooq chixsik’b’al xchaab’ilal li ras riitz’in, ut chixb’aanunkil chixjunil li k’a’aq re ru chi junaj ru lix sa’ li ru sa’ lix loq’al li Dios.”21Maare kixnaw chaq li qa’obiisp naq li na’leb’ a’an tento taqatzol wochb’een lin b’eelom chirix li xyalb’al qaq’e rik’in chi anchal qach’ool, us ta ink’a’ tz’aqal re ru, chirix rilb’aleb’ li ralal xk’ajol raarookeb’ xb’aan a’an.
Ninye lix nawom inch’ool li tz’aqal ninnaw chirix lix chaab’ilal ut lix rahom li naxwotz qik’in, jo’ chanru naqayal qaq’e chi k’anjelak chiru a’an.
Sa’ xloq’laj k’ab’a’ li Jesukristo , amen
Naq toj ka’ch’inin chaq, eb’ lin na’ inyuwa’ xe’xk’ul jun maatan li k’a’jo’ naq xwulak chiru laj David, li wiitz’in, ut chiwu laa’in.
Li maatan a’an jun ch’ina reetalil li perel ch’iich’ oro li kixk’ul li profeet aj Jose Smith sa’ ruq’ li anjel Moroni.
Jo’ nanaq sa’ inch’ool, eb’ li perel ch’iich’ a’an wan lajeeb’ chi perel ch’iich’ tz’iib’anb’il wi’ li aatin.
A’ut, moko li perel ta a’an k’eeb’il wi’ qach’ool.Naq yooko chi k’iik, junelik naqab’i resileb’ li k’ojob’ank wi’chik.
Xqanaw ut xqab’icha sa’ li Tzoleb’aal reheb’ li Kok’al chirixeb’ li perel ch’iich’ oro muqmuukeb’ sa’ jun li tzuul ut naq li anjel Moroni kixk’e re laj Jose Smith.1 Sa’ li qasaajil k’a’uxl, yoo chi numtaak li qak’a’uxl chirix li k’a’ru naqaj xnawb’al ut naqaj rilb’aal: K’a’ru kitz’iib’aman sa’eb’ li ka’ch’in tasal re li perel ch’iich’ tz’apb’il rik’in kok’ k’am ch’iich?Eb’ li perel ch’iich’ xe’wan sa’ xb’een jun li meex chiru junjunqeb’ kutan rub’elaj naq xoo’ok chixk’oxlankil k’a’ru taqab’aanu.
Us ta xqataw ru chi ch’olch’o naq moko a’aneb’ ta li perel ch’iich’ kixk’e chaq laj Moroni, xqaj rilb’al li jun raqal tz’apb’il ru.
Jo’kan naq, wochb’een li wiitz’in, xqoksi jun ch’ina yok’leb’ ch’iich, jun li q’el lekleb’, ut k’a’ re ru chik li nachal chaq sa’ li qak’a’uxl re taqate li raqal tz’apb’il reheb’ li perel ch’iich’ re taqil k’a’ru wan chi sa’—a’b’an ink’a’ naqaj xk’okb’al li ch’ina k’am ch’iich.
Seeb’ ajwi’ li qach’ool re ink’a’ taqakanab’ reetalil li k’a’ru yooko chixb’aanunkil sa’ qasaajil k’a’uxl.
A’b’an xlukta qach’ool ut xoojosq’o’ b’ayaq rik’in naq junelik ink’a’ chaab’il na’el xyalb’al chanru “xteeb’al li perel ch’iich’.”Toj maji’ ninnaw k’a’ru wan—wi ta wan k’a’ruhaq—sa’ li raqal tz’apb’il.
A’b’an li naxk’e inxutaan sa’ li esil a’in, a’an naq toj maji’ ninnaw chalen chaq sa’ li kutan a’in k’a’ru wan tz’iib’anb’il sa’eb’ li perel ch’iich’ li naru rilb’al.
Yal naru nink’oxla naq chiruheb’ li perel ch’iich’ a’an wankeb’ li esil chirix li k’ojob’ank wi’chik ut lix ch’olob’ahomeb’ laj Jose Smith ut li oxib’ ut li waqxaqib’ aj yehol nawom li ke’ril li perel ch’iich’ k’eeb’il chaq xb’aan laj Moroni.Chalen chaq lix yo’ob’tesinkil li ruchich’och’ a’in, li qaraarookil Choxahil Yuwa’ kixk’e li na’leb’, li b’eresink, ut li taqlahom reheb’ li ralal xk’ajol sa’ xtz’uumaleb’ re li profeet.
Li raatin kik’ehe’ reheb’ li profeet a’an ut k’uulanb’il jo’ loq’laj hu choq’ re qayiib’ankil ut qatzolb’al.
Laj Nefi kixch’olob’ chi kama’in:“Xb’aan naq nasaho’ li waam rik’ineb’ li loq’laj hu, ut lin ch’ool naxtz’ileb’ rix, ut naxtz’iib’aheb’ re te’tzoloq ut te’chaab’ilo’q li walal ink’ajol.“K’ehomaq reetal, nasaho’ li waam rik’in li k’a’ru re li Qaawa’, ut lin ch’ool ink’a’ naxkanab’ xtz’ilb’al rix li k’a’aq re ru wilom ut wab’ihom chaq.”2Jo’kan ajwi’, sa’eb’ li najter kʼojlajik ut sa’ li roso’jik k’ojlajik a’in re lix tzʼaqalil ru li kutan, eb’ laj paab’anel tiikeb’ chi paab’ank re lix Iglees li Qaawa’ osob’tesinb’ileb’ rik’in li Santil Musiq’ej jo’ rochb’eeneb’ rajlal, li nokoxtenq’a rik’in qayiib’ankil ut qatzolb’al sa’ musiq’ej.Xnawb’al naq lin wiitz’in yalb’il xq’e, nink’oxla naq maare xril chixjunileb’ li aatin tz’iib’anb’il sa’ li perel ch’iich’ sa’ rococheb’ li qana’ qayuwa’.
A’b’anan, ink’a’ xink’e reetaleb’ li yaal saqen ut ninqeb’ xtz’aq a’an, ut ruuchil xink’e inch’ool chixsik’b’al li k’a’aq re ru ak yeeb’il naq ink’a’ taanawe’q ru.Wan naq li qayiib’ankil ut qatzolb’al naru nab’ayk malaj naxaqab’aak xb’aan li qajom moko us ta re “xteeb’al li perel ch’iich’.” Xb’aanunkil chi kama’an naru toxk’am chixsik’b’al li k’a’ru ink’a’ k’eeb’il naq taatawmanq ru anajwan, ut jo’kan ajwi’ ink’a’ xk’eeb’al sa’ ajl li ch’ina-usil yaal choq’ qe ut choq’ re li k’a’ru yooko chixnumsinkil—eb’ li yaal, jo’ ch’olob’anb’il xb’aan laj Nefi, li ke’tz’iib’aman choq’ re qachaab’ilal ut qatzolb’al.Laj Jakob, li riitz’in laj Nefi, kixk’ut: “K’ehomaq reetal, ninq ut sachol ch’oolejeb’ lix k’anjel li Qaawa’!
K’a’jo’ naq ink’a’ naru xtz’ilb’al rix xchamal lix muqmuukil na’leb’ a’an, ut moko naru ta naq li winq tixtaw xyaalal chixjunileb’ lix b’e.”3Li raatin laj Jakob naxk’ut qe naq ink’a’ tooruuq “xteeb’al li perel ch’iich’,” malaj xminb’aleb’ lix muqmuukil na’leb’ li Dios chi k’utb’esimank qe.
Ruuchil a’an, lix muqmuukil na’leb’ li Dios nateeman chiqu ka’ajwi’ a’ yaal jo’ chanru li rajom a’an ut rik’in lix wankilal li Santil Musiq’ej.4Laj Jakob kixye ajwi’:“Ut maajun winq nanawok re lix b’e, ka’ajwi’ wi k’utb’esinb’il chiru; jo’kan ut, ex was wiitz’in, mixik’ eeril lix k’utb’esihom li Dios.“Xb’aan naq k’ehomaq reetal, rik’in lix wankilal li raatin ke’chal li winq sa’ xb’een li ruchich’och’… k’a’ pe’ ut naq ink’a’ naru chixtaqlankil li ruchich’och’, malaj lix yiib’ahom li ruq’ li wan sa’ xb’een, jo’ chanru li naraj ut li nasaho’ wi’ xch’ool?“Jo’kan ut, ex was wiitz’in, meesik’ xk’eeb’al xna’leb’ li Qaawa’; sik’omaq b’an xk’ulb’al eena’leb’ sa’ ruq’.”5Re xtawb’al ru lix muqmuukil na’leb’ li Dios, malaj eb’ li k’a’aq re ru li naru xtawb’al ru ka’ajwi’ rik’in li k’utb’esinb’il na’leb’, tento taqab’aanu li kixk’ut qe laj Nefi naq kixye: “Ut kik’ulman naq laa’in, aj Nefi, q’axal saajin chaq, a’ut nim chaq inxaqam, ut jo’kan ajwi’ k’a’jo’ inch’ool chixnawb’al chirix lix muqmuukil na’leb’ li Dios, jo’kan naq kin’elajin chiru li Qaawa’; ut k’ehomaq reetal naq a’an kinrula’ani, ut kixq’unob’resi li waam, jo’kan naq kinpaab’ chixjunil li aatin yeeb’il chaq xb’aan lin yuwa’.”6 Li Qaawa’ ajwi’ kixye naq laj Nefi kixk’anjela lix paab’aal, kisik’ok chi yalb’il xq’e ut chi kub’enaq xch’ool, ut kixpaab’ lix taqlahom.7Li kixk’ut chaq laj Nefi chirix xsik’b’al li nawom, a’an a’in: (1) jun ajom rik’in x’anchalil li ch’oolej, (2) li tuulanil ch’oolej, (3) li tijok, (4) li kanab’ank-ib’ chiru li profeet, ut xk’anjelankil (5) li paab’aal, (6) li yalok q’e, ut (7) li ab’ink.
Li na’leb’ a’an re sik’ok tz’aqal lix junpak’alil li na’leb’ re “xteeb’al li perel ch’iich’,” malaj xyalb’al xminb’al ru xtawb’al wu rik’in li k’a’aq re ru taak’utb’esimanq a’ yaal jo’ chanru lix hoonal li Qaawa’ ut rik’in lix wankilal li Santil Musiq’ej.Sa’ li kutan a’in , wulajenaqo chiroyb’eninkil naq li nawok naru ut tento xtawb’al sa’ junpaat; naq li nawok ink’a’ naru natawman ru sa’ junpaat malaj ch’a’aj xtawb’al ru, tz’eqtaananb’il chi kok’ aj xsa’ malaj ink’a’ paab’anb’il naq yaal.
Xb’aan naq k’a’jo’ xk’ihal li nawom anajwan, wankeb’ li ani, us ta ink’a’ neke’xnaw, li mas neke’xk’e xch’ool chirix li k’a’ru neke’rab’i us ta ink’a’ nawb’il b’ar nachal li nawom a’an, ut ink’a’ neke’xk’e xch’ool chixtaaqenkil li eetalil k’eeb’il chaq xb’aan li Qaawa’ choq’ re xk’ulb’al li k’utb’esinb’il na’leb’ sa’ junjunqal.
Laj Jakob maare kiril li qakutan naq kixye: “A’ut k’ehomaq reetal, ke’wan choq’ jun tenamit jipeb’ xk’a’uxl, ut xik’ ke’ril li aatin li saqen ru …ut ke’xsik’ li k’a’aq re ru li ink’a’ ke’ru chixtawb’al ru.
Jo’kan ut, sa’ xk’ab’a’ lix mutz’ileb’ ru, ut a’ mutz’ uhej a’an kichal xb’aan xq’axb’al li aajel raj ru xsik’b’al,tento te’t’ane’q, xb’aan naq li Dios kixmaq’ lix saqenkil ru chiruheb’, ut kixq’axtesi k’iila na’leb’ reheb’ li ink’a’ neke’ru chixtawb’al ru, xb’aan naq jo’kan ke’rataw.”8Chixjunpak’al a’an, wan li na’leb’ kixk’e chaq li Awa’b’ej Dieter F. Uchtdorf.
A’an ki’aatinak chirixeb’ li misioneer, a’b’an li raatin naru na’oksiman ajwi’ choq’ re chixjunileb’ li neke’xsik’ li yaal sa’ musiq’ej.
“Naq … eb’ li misioneer wankeb’ xpaab’aal chirix li Jesukristo,” chan, “te’xkanab’ rib’ chiru li Qaawa’ re xpaab’ankil lix taqlahom—us ta ink’a’ neke’xtaw ru chi tz’aqal k’a’ut naq kama’an.
Lix paab’aleb’ taak’utmanq rik’in xyalb’aleb’ xq’e ut li k’anjelak.”9Sa’ li jolomil ch’utub’aj-ib’ re li po abril xnume’, li Elder Dallin H. Oaks kixch’olob’: “Li Iglees yoo chixyalb’al xq’e chixk’eeb’al chi nawmank chixjunil li tz’iib’ahom li k’uulanb’il, a’ut us ta xqak’e chi nawmank naab’al, toj wan li patz’om ink’a’ naru xsumenkil rik’in li tzolok.
Wan ajwi’ xka’pak’alil li b’e chirix li resilal li Iglees.
Wan k’a’ru ka’ajwi’ naru naqatzol rik’in li paab’aal.”10Eb’ li najter profeet ke’xk’ut ajwi’ li xb’eenil na’leb’ a’an, xk’utb’al naq chiru xnumikeb’ li chihab’, li k’a’ru ak re li winq ink’a’ najalman ut naq li k’utb’il eetalil re tzolok re li Qaawa’ ink’a’ ajwi’ najalman.
K’oxlahomaq li aatin sa’ li Najter Chaq’rab’: “K’ojk’ooq aach’ool rik’in li Dios chi junelik, ut maawa’ rik’in laa k’a’uxl laa na’leb’.”11Laj Isaias kixch’olob’ naq kixye li raatin li Qaawa’, “Jo’ naq q’axal najt wank li choxa sa’ xb’een li ruchich’och’, jo’kan ajwi’ lin na’leb’ naxq’ax ru lee na’leb’ ut q’axal nim lin k’a’uxl chiru lee k’a’uxl laa’ex.”12Laj Nefi kixtiq jun chik xnawom xch’ool naq kixye, “At Qaawa’, laa’in xinkanab’ wib’ chawu, ut tinkanab’ wib’ chawu chi junelik.”13Li paab’aal ut xkanab’ankil qib’ chiru li Qaawa’ naxpatz’ naq naqak’ulub’a naq lix chaab’ilal xna’leb’ jwal nim chiru li qe.
Tento ajwi’ taqak’ulub’a naq lix k’uub’anb’il na’leb’ naxk’e qe li wankilal q’axal wi’chik nim ru re qayiib’ankil ut qatzolb’al sa’ musiq’ej.Maajun wa ki’oyb’eniman naq “[taawanq] li tz’aqal tz’aqal nawom chiru li k’a’aq re ru” naq toj wanko arin sa’ li ruchich’och’.
Ruuchil a’an, na’oyb’eniman naq taawanq “qayo’onihom chirix li k’a’aq re ru li moko ilb’il ta ru, ut naq a’an li yaal.”14Us ta li xnimal paab’aal wan re laj Nefi, a’an kixk’e reetal naq b’ab’ay xnawom naq kixchaq’b’e li anjel naq kixpatz re, “Ma nakanaw li naxkub’si rib’ li Dios chixb’aanunkil?” Laj Nefi kixchaq’b’e, “Ninnaw naq a’an naxraheb’ li ralal xk’ajol; a’b’anan, ink’a’ ninnaw xyaalalil chixjunil li k’a’aq re ru.”15Jo’kan ajwi’, laj Alma kixye re laj Helaman li ralal: “Anajwan toj maji’ k’eeb’il chinnaw chi tz’aqal a’ muqmuukil na’leb’ a’in; jo’kan naq maak’a’ chik tinye.”16Ninch’olob’ xyaalal naq li qaChoxahil Yuwa’ naxraheb’ li ralal xk’ajol, ut jo’ chanru laj Nefi ut laj Alma, ink’a’ ninnaw xyaalalil chixjunil li k’a’aq re ru.
A’ut ink’a’ na’ajman ru naq tinnaw chixjunil li k’a’aq re ru; laa’in ajwi’ maak’a’ chik tinye ut wanq inkuyum chiroyb’eninkil li Qaawa’, xnawb’al naq “wan wik’in chixjunil li k’a’aq re ru li taawanq chixk’utb’al li yaal naq li k’a’aq re ru a’in yaal; ut jo’kan ajwi’ laa’at wan aawik’in chixjunil li k’a’aq re ru li naxk’ut li yaal choq’ aawe naq a’in yaal.
…“… Eb’ li loq’laj hu k’ojk’ookeb’ chawu, relik chi yaal, ut chixjunil li k’a’aq re ru naxk’ut naq wan jun li Dios; relik chi yaal, jo’kan ajwi’ li ruchich’och’, ut chixjunil li k’a’aq re ru wan chiru lix b’een, relik chi yaal, ut lix xikik, relik chi yaal, ut jo’kan ajwi’ chixjunileb’ li kok’ t’ort’ookil chahim li neke’b’eek chiru tz’aqal xb’eheb’, neke’xk’ut xyaalal naq wan jun aj Yo’ob’tesinel li nataqlan re chixjunil.”17Naq naqak’e reetal naq laa’o lix k’anjel jun li Yuwa’b’ej sa’ choxa li chaab’il xna’leb’ ut k’eek’o xch’ool, “rik’in a’an”, k’a’ut naq ink’a’ taqakanab’ naq a’an tixb’eresi li qayiib’ankil ut qatzolb’al sa’ musiq’ej “jo’ chanru li naraj ut li nasaho’ wi’ xch’ool” ut ink’a’ jo’ chanru naqaj laa’o?18Yo’yo a’an.
Li Jesukristo a’an li Ralal Junaj Yo’lajenaq ut aj Tojol rix chixjunileb’ li winq.
Xb’aan lix junelikil tojb’al rix li maak kixb’aanu, a’an wan rik’in li chaab’il na’leb’ ut naxnaw chixjunil re toxb’eresi sa’ roso’jikeb’ li kutan a’in.
Laj Jose Smith a’an lix profeet, sik’b’il ru re xk’ojob’ankil wi’chik lix awa’b’ejihom sa’ li ruchich’och’ sa’ xtz’aqalil.
Laj Thomas S. Monson a’an lix yo’yookil profeet ut laj k’amol resil sa’ li kutan a’in.
Ninwotz chi anchal inch’ool lin nawom chirix a’in, sa’ xk’ab’a’ li Jesukristo, amen.
Jun li k’aam a’an jun k’anjeleb’aal aajel ru li naqanaw ru chiqajunilo.
Li k’aam neke’yiib’aman rik’ineb’ xputz’ li noq’, li che’, li alambre, ut wankeb’ chik xkomon li k’a’aq re ru b’ach’inb’ileb’ ru malaj tz’ulinb’ileb’ ru.
Wi nekek’e reetal, kok’ k’a’aq re ru yal maak’a’eb’ aj-e naru xkemb’al ut neke’wulak chi kaw tz’aqal.
Jo’kan, lix junajinkil ut xk’ulinkil rib’ chi chaab’il kok’ k’a’aq re ru maak’a’eb’ aj-e naru naxyo’ob’tesi junaq k’anjeleb’aal nim xk’anjel.Jo’ naq jun li k’aam naxtaw xmetz’ew rik’in naab’al ch’uyul li noq’ tz’ulb’ileb’ ru, lix evangelio li Jesukristo naxk’e li xnimal ru ilob’aal sa’ li yaal ut naxk’eheb’ li osob’tesihom k’a’jo’ xsahileb’ naq naqak’e reetal lix k’utum laj Pablo re “xxaqab’ankil li Kristo chi xjolomil chixjunil li wank sa’ choxa ut li wank sa’ ruchich’och’.”1 Chi aajel ru, li xch’utub’ankil li yaal a’an naxjayali rib’ rik’in li Qaawa’ Jesukristo xb’aan naq a’an “li b’e, li yaal ut li yu’am.”2Nintz’aama naq li Santil Musiq’ej tixsaqenob’resi qu chiqajunjunqal naq naqak’e reetal chan ru naq li na’leb’ xxaqab’ankil li Kristo chi xjolomil chixjunil nak’anjelak rajlal kutan sa’ li qayu’am re xtzolb’al ut xyu’aminkil lix evangelio k’ojob’anb’il wi’chik .Jun xq’ehil li k’utb’esinb’il na’leb’Wanko sa’ jun xnimal ru xq’ehil li k’utb’esinb’il na’leb’ re lix Iglees li Jesukristo k’ojob’anb’il wi’chik.
Li tusub’ank ke’yeeman resil sa’ li kutan a’in jun ajwi’ li rajomeb’ sa’ li ruchich’och’: xkawob’resinkil li qapaab’aal chirix li qaChoxahil Yuwa’ ut lix k’uub’anb’il na’leb’, ut chirix li li Ralal Jesukristo ut lix tojb’al rix li maak xb’aan a’an.
Ink’a’ yal yooko chixk’osb’al ru jarub’ hoonal wanko sa’ li Iglees sa’ domingo.
Yooko b’an chixnimob’resinkil lix hoonaleb’ ut lix teneb’ankileb’ li komon ut li junkab’al chiroksinkil xhoonaleb’ re xk’anjelankil naq li hilob’aal kutan taa’ok choq’ jun sahil kutan sa’ li ochoch ut sa’ li Iglees.Sa’ li po abril, moko ka’ajwi’ ta kijalman xk’uub’ankil ruheb’ li ch’uut re li tijonelil.
Kik’uub’aman b’an ru re naq taqenaqaq xmetz’ew ut jwal santaq chik ru re rilb’aleb’ li qas qiitz’in.Jo’eb’ li noq’ tz’ulb’ileb’ ru re jun li k’aam na’el jo’ jun kawil ut nim xyu’am k’anjeleb’aal, chixjunileb’ li k’a’aq re ru a’in k’ulinb’ileb’ rib’ a’an xkomon jun li k’uub’anb’il k’anjel re xjayalinkil li rajom, eb’ lix k’anjeleb’aal, ut lix k’anjel lix Iglees li Kolonel li k’ojob’anb’il wi’chik rik’in lix k’anjel jwal aajel ru: xtenq’ankil li Dios sa’ lix k’anjel re xk’eeb’al chi uxmank li kolb’a-ib’ ut lix taqenaqil loq’aleb’ li ralal xk’ajol a’an.
B’aanuhomaq usilal, meesach lee hoonal chirilb’al lix k’uub’ankil ru li k’a’ru xjultikaman.
Tento naq ink’a’ taqakanab’ naq lix ch’olob’ankil ru tixmoy ru li musiq’ejil rajom li k’a’ut naq neke’b’aanuman li jalaak a’in anajwan.Li qajom a’an naq li paab’aal chirix lix k’uub’anb’il na’leb’ li qaChoxahil Yuwa’ ut chirix lix k’anjel li Kolonel re tojok-ix taak’iiq sa’ li ruchich’och’ ut naq lix sumwank li Dios junelik nakana taawanq chi k’ojk’o.3 Li tz’aqal qajom a’an tenq’ank chi us rik’in lix jalajik qach’ool rik’in li Qaawa’ ut re rahok chi tz’aqal re ru ut k’anjelak chi us chiruheb’ li qas qiitz’in.Jek’ink ut jachinkWan naq, laa’o li komon re li Iglees naqajek’i, naqajachi, ut naqoksi li evangelio sa’ li qayu’am naq naqayiib’ jun xnimla tusulal li na’leb’ naqatzol qajunes ut li k’anjel tento taqab’aanu.
A’b’anan, li xb’aanunkil a’an naru nokoxram chixtawb’al qanawom ut naru naxram li qilob’aal.
Tento taqil qib’ chiru a’an xb’aan naq xk’amb’al jun xtusulal jo’ aj Fariseo li k’a’ru tento taqab’aanu naru nokoxram chi nach’o’k rik’in li Qaawa’.Li ajom ut li saqob’resiik, li sahil ch’oolejil, ut li jalok ch’oolej ut li kolb’a-ix junelik neke’chal xb’aan “xq’axtesinkil [qach’ool] chiru li Dios”4 ut re “xk’ulb’al xjalam-uuch a’an sa’ li qilob’aal”5 ink’a’ naru neke’k’ulman ka’ajwi’ rik’in xb’aanunkil ut xsachb’al sa’ junaq xtusulal li musiq’ejil k’a’aq re ru tento taqab’aanu.
Lix wankil lix evangelio li Kolonel re qajalb’al ut re qosob’tesinkil nachal naq naqak’e reetal ut naqoksi li k’a’ru naraj naxye lix tzol’leb’, lix na’leb’, ut chan ru neke’k’anjelaman a’an.
Ka’ajwi’ wi naqaxaqab’ li Kristo chi xjolomil chixjunil, rik’in li qilob’aal chi tiik rik’in a’an, eb’ li yaal re li evangelio tooxk’e chi wulak jo’ naraj li Dios naq toowulaq6 ut rik’in kawil ch’oolej tookuyuq toj sa’ roso’jik.7Xtzolb’aleb’ ut xkemb’aleb’ li yaal re li evangelioLix evangelio li Jesukristo a’an jun xchaq’al ru xtusulal li yaal “xchapom rib’ chi kaw”8 ut kemb’il tz’aqal ru.
Naq naqatzoleb’ ut naqakemeb’ ru li k’utb’esinb’il yaal re li evangelio, noko’osob’tesiik rik’in jun xchaq’al ru xsaqenkil qilob’aal ut jun xnimal qamusiq’ejil re rilb’al li naxb’aanu li Qaawa’ sa’ li qayu’am ut jun chaab’il ab’ib’aal re rab’inkil lix yaab’ xkux a’an.9 Ut li na’leb’ re xxaqab’ankil li Kristo chi xjolomil chixjunil naru nokoxtenq’a chixjalb’al ru li tusleb’ na’leb’ k’aynaqo wi’ rik’in jun na’leb’ junajinb’il ru, k’uub’anb’il, ut tz’aqal re ru.
Kanab’omaqin chixk’eeb’al eere jun reetalil li tzol’leb’ ut chan raj ru li Iglees li nin’aatinak wi’.Xb’een eetalil.
Li xkaa xraqalil li paab’aal a’an jun xnimal ru xk’utb’esinkil li xxaqab’ankil li Kristo chi xjolomil chixjunil: “Laa’o naqapaab’ naq li xb’een raqal chi na’leb’ ut k’ojob’anb’il k’anjel re li Evangelio a’aneb’: xb’een, Xpaab’ankil li Qaawa’ Jesukristo; xkab’, Li jalb’a-k’a’uxlej; rox, Li kub’iha’ chi sub’b’il choq’ re risinkil li maak; xkaa, Xk’eeb’al li uq’ej choq’ re li maatan re li Santil Musiq’ej.”10Li tz’aqal paab’aal jayalinb’il rik’in li Qaawa’ Jesukristo—rik’in a’an jo’ li Choxahil Alalb’ej ut li Junaj Yo’lajenaq chiru li Yuwa’b’ej, ut rik’in a’an ut lix k’anjel aj tojol-ix kixtz’aqob’resi ru.
“Xb’aan naq a’an xsume ru li rajom li chaq’rab’, ut nareechani chixjunileb’ li neke’paab’ank re; ut eb’ li neke’paab’ank re, te’jiloq rik’in chixjunil li k’a’ru us; jo’kan naq a’an na’aatinak re xb’aanunkil ruuchileb’ li ralal xk’ajoleb’ li winq; ut a’an nawan chi junelik sa’ li choxa.”11 Xk’anjelankil li paab’aal chirix li Kristo a’an xkanab’ankil qib’ chiru ut xk’eeb’al li qoyb’enihom rik’in a’an jo’ li qaKolonel, sa’ lix k’ab’a’ ut sa’eb’ lix yeechi’ihom.Li xb’een na’leb’ ut yal nachal xjunes, li nak’ulman naq naqakanab’ qib’ chiru li Kolonel a’an li jalok k’a’uxlej ut najto’k chiru li ink’a’ us.
Naq naqak’anjela li qapaab’aal chirix li Qaawa’, yal qajunes qib’ nokoxik, nokochal, ut naqakanab’ qib’ sa’ ruq’ a’an.
Jo’kan ut, li jalb’a-k’a’uxlej a’an xkanab’ankil qib’ chiru ut xkanab’ankil qib’ sa’ ruq’ laj Tojol-ix re xb’aanunkil li k’a’ru ink’a’ nokoru chixb’aanunkil qajunes.
Chiqajunilo laa’o tento wanqo “chi kanab’anb’il anchal qib’ chiru lix k’ulub’ejil a’an li kaw xmetz’ew chi kolok”12 xb’aan naq ka’ajwi’ “sa’ xk’ab’a’ lix k’ulub’ejil, ut li ruxtaan, ut li rusilal li Santil Mesias”13 naru nokowulak jo’ ak’ yo’ob’tesinb’il chik chiru li Kristo14 ut q’ajk rik’in ut wank b’ar wi’ wan li Dios.Li k’ojob’anb’il k’anjel re li kub’iha’ chi sub’b’il re xk’ulb’al xkuyb’aleb’ li qamaak naraj naq taqakanab’ qib’ chiru a’an, taqakanab’ qib’ sa’ ruq’ a’an, ut taqataaqe a’an.
Laj Nefi kixjultika, “Ninnaw naq wi teetaaqe li K’ajolb’ej chi anchal li rajom eech’ool, chi maajun ka’pak’alil ut maajun b’alaq’il nekeb’aanu chiru li Dios, chi tiik b’an eerajom, rik’in xjalb’al eek’a’uxl chirix lee maak, rik’in xk’utb’al xyaalal re li Yuwa’b’ej naq wan eech’ool chixk’ulb’al sa’ eeb’een lix k’ab’a’ li Kristo rik’in kub’iha’—relik chi yal, rik’in xtaaqenkil lee Qaawa’ ut laj Kolol eere taq’a sa’ li ha’, jo’ chanru li raatin, k’ehomaq reetal, chirix a’an teek’ul li Santil Musiq’ej; relik chi yaal, chirix a’an nachal li kub’iha’ re xam ut re li Santil Musiq’ej.”15Li k’ojob’anb’il k’anjel re li k’ehok uq’ej sa’ jolomej re xk’eeb’al li maatan re li Santil Musiq’ej naraj naq taqakanab’ qib’ chiru a’an, taqakanab’ qib’ sa’ ruq’ a’an, taqataaqe a’an ut taqatiikisi qib’ chi uub’ej rik’in a’an ut rik’in lix tenq’ li Santil Musiq’ej.
Jo’ kixye laj Nefi: “Ut anajwan … xb’aan a’in ninnaw naq wi jun li winq ink’a’ taakuyuq toj sa’ roso’jik sa’ xb’aanunkil lix b’aanuhom li Ralal li yo’yookil Dios, ink’a’ taaruuq chi kole’k.”16Li xkaa xraqalil li paab’aal moko ka’ajwi’ ta naxk’uteb’ li na’leb’ ut li k’ojob’anb’il na’leb’ aajeleb’ ru re li evangelio k’ojob’anb’il wi’chik.
A’an b’an jun musiq’anb’il jultikahom re li paab’aal li naxxaqab’ li Kristo chi xjolomil chixjunil: xkanab’ankil qib’ chiru a’an, xkanab’ankil qib’ sa’ ruq’ a’an, xtaaqenkil a’an ut xtiikisinkil qib’ chi uub’ej rik’in a’an—ut toj rik’in a’an.Xkab’ eetalil.
Anajwan nawaj xch’olob’ankil chan ru naq chixjunileb’ li k’uub’anb’il k’anjel ut li neke’b’aanuman sa’ li Iglees neke’xxaqab’ li Kristo chi xjolomil chixjunil.
Naru neke’k’utman a’in chi naab’al paay ru; a’b’an junjunqeb’ ajwi’ li te’woksi.Sa’ 1978, li Awa’b’ej Spencer W. Kimball kixtzoleb’ li komon re li Iglees naq te’xkawob’resi xmetz’ew Sion sa’ chixjunil li ruchich’och’.
Kixye reheb’ laj santil paab’anel naq te’kanaaq sa’ lix na’ajeb’ ut te’xk’ojob’ kawil oqech aran, ut naq te’xch’utub’eb’ lix junkab’al li Dios ut te’xk’uteb’ chiru lix b’e li Qaawa’.
Chirix a’an kixye naq te’kab’lamanq xkomoneb’ li santil ochoch ut kixyeechi’i rosob’tesinkileb’ laj santil paab’anel a’ yaal b’ar re li ruchich’och’ wankeb’.17Naq kitam xk’ihaleb’ li oqech, kiniman li rajb’al ru naq li rochocheb’ li komon “a’anaqeb’ [na’ajej] b’ar wi’ eb’ li komon re li junkab’al [te’wulaq chiru] wank, b’ar wi’ [te’ruuq] xsahob’resinkil lix yu’ameb’ ut xtawb’al li rahok-ib’, tenq’, ut waklesink ch’oolej.”18 Xb’aaneb’ a’an naq, sa’ 1980 kik’ojob’aman naq li ch’utam re domingo jachinb’ilaq ru sa’ oxib’ oor re “xjultikankil wi’chik li teneb’ahom sa’ xb’een li junjunq ut li junkab’al ajwi’ re xtzolb’al, xyu’aminkil, ut xk’utb’al li evangelio.”19 Li na’leb’ak chirix li junkab’al ut li ochochnal kijultikaman wi’chik sa’ “Li Junkab’al: Jun Jek’inb’il Aatin choq’ re li Ruchich’och’ ” li q’axtesinb’il xb’aan li Awa’b’ej Gordon B. Hinckley sa’ 1995.20Sa’ abril re 1998, li Awa’b’ej Hinckley kixye resil xkab’lankileb’ naab’aleb’ li kok’ santil ochoch, re xk’eeb’aleb’ chi wulak li k’ojob’anb’il k’anjel re li Rochoch li Qaawa’ reheb’ li kristiaan ut li junkab’al aj Santil Paab’anel sa’ Roso’jikeb’ li Kutan sa’ chixjunil li ruchich’och’.21 Ut eb’ li hoonal a’an re k’iik ut chaab’ilo’k sa’ musiq’ej ke’xtz’aqob’resi rib’ xb’aan lix k’iijik li tenq’ank-ib’ sa’ tib’elej rik’in xk’uub’anb’il ru li Fondo Perpetuo para la Educación sa’ 2001.22Chiru xhoonalil lix k’anjel, li Awa’b’ej Thomas S. Monson chi k’iila sut kixwaklesiheb’ xch’ool li komon re xik “chi kolok” ut jwal ki’aatinak chirix rilb’aleb’ li neb’a’ ut li wankeb’ raajel ru jo’ jun li choxahil teneb’ahom k’ojob’anb’il sa’ li Iglees.
Rik’in li kawresink-ib’ re li ruchich’och’, sa’ 2012 kiyoob’tesiman li Servicios de Autosuficiencia.Chiru xnumikeb’ li chihab’, neke’ch’olob’aman ut neke’kawob’resiman li na’leb’ aajeleb’ ru re xyalb’al xsahil li hilob’aal kutan sa’ kab’l ut sa’ li iglees,23 ut rik’in a’an xkawresinkil qib’ choq’ re lix jalb’al li xtusulaleb’ ru li ch’utam re domingo sa’ li jolomil ch’utub’aj-ib’ a’in.Ut waqib’ po chaq anajwan, eb’ li ch’uut re li Tijonelil re Melkisedek ke’kawob’resiman ut ke’xjayali rib’ chi chaab’il chik rik’ineb’ li ch’uut aj tenq’ re xwaklesinkil ut xsantob’resinkil li rilb’aleb’ li komon.Nink’oxla naq jo’ chanru ke’b’aanuman ut li hoonal ke’b’aanuman wi’ li k’a’aq re ru a’in chiru naab’al chihab’ naru nokohe’xtenq’a chirilb’al jun k’anjel junaj ru ut tz’aqal re ru, ut ink’a’ yal ka’ajwi’ jun ch’uut li na’leb’ xjuneseb’ rib’ ut jachinb’ileb’ ru.
“Li Dios xk’utb’esihom jun xtusulal li k’iik sa’ musiq’ej choq’ reheb’ li kristiaan ut li junkab’al rik’ineb’ li k’ojob’anb’il k’anjel, li k’utum, li k’uub’anb’il ch’utam, ut eb’ li kok’ k’anjel li jayalinb’ileb’ sa’ li ochochnal ut tenq’anb’ileb’ xb’aan li Iglees.
Eb’ ch’uut ut eb’ li k’uub’anb’il ch’utam re li Iglees wankeb’ re rosob’tesinkileb’ li kristiaan ut eb’ li junkab’al, ut ink’a’ yal wankeb’ chi jo’kan.”24Nintz’aama naq taaruuq taqak’e reetal lix k’anjel li Qaawa’ jo’ jun nimla k’anjel sa’ xb’een li ruchich’och’ li jwal jayalinb’il wi’chik sa’eb’ li junkab’al ut tenq’anb’il xb’aan li Iglees.
Ninnaw ut ninch’olob’ xyaalal naq li Qaawa’ yoo chixk’utb’esinkil ut “toj tixk’utb’esi naab’al chik xninqal ru ut aajel ru k’a’aq re ru chirix li rawa’b’ejihom li Dios.”25Yeechi’ihom ut xnawom ch’oolejXintikib’ aatinak chirix li kawilal natawman naq neke’oksiman lix putz’ li noq’ chi b’ach’lenb’il malaj chi tz’ulb’il jo’ jun li k’aam.
Chanchan ajwi’ a’an, ninyeechi’i naq taqil xk’iijik xchaab’ilal, li rajb’al, ut li wankilal naq naqatzol ut naqayu’ami lix evangelio li Jesukristo k’ojob’anb’il wi’chik wi naqayal qaq’e chixxaqab’ankil li Kristo chi xjolomil chixjunil.Chixjunileb’ li hoonal ut eb’ li osob’tesihom maak’a’eb’ roso’jik, neke’chal chaq ut wan rajom xb’aan li Qaawa’ Jesukristo, ut neke’kana sa’ xk’ab’a’ a’an.
Jo’ kixch’olob’ xyaalal laj Alma: “Maak’a’ chik junaq b’e chi moko chan chik ru naru nakole’ wi’ li winq, ka’ajwi’ rik’in ut sa’ xk’ab’a’ li Kristo.
K’e reetal, a’an lix yu’am ut lix saqen li ruchich’och’.”26Rik’in sahil ch’oolejil ninwotz lix nawom inch’ool chirix lix choxahilal ut naq tz’aqal yo’yo li Junelik Yuwa’b’ej ut Lix Raarookil Alal, Jesukristo.
Rik’in li qaKolonel naqataw li sahil ch’oolejil.
Ut rik’in a’an naqataw li tz’aqal “tuqtuukilal sa’ li ruchich’och’ a’in, ut li junelik yu’am sa’ li ruchich’och’ toj chalel.”27 Ninch’olob’ xyaalal a’an sa’ lix santil k’ab’a’ li Jesukristo, amen.
Jun li k’anjeleb’aal jwal raaro xb’aan li qaChoxahil Yuwa’ re xb’eresinkileb’ li ralal xk’ajol, a’aneb’ li yuwa’chinb’ej ut li na’chinb’ej tiikeb’ chi paab’ank.
Lix na’ lin yuwa’ a’an jun reheb’ li ixq a’an.
Jun sut naq toj ka’ch’inin chaq, lin yuwa’ yoo chaq chinq’usb’al.
Naq li wixa’an kiril li q’use’k a’an, kixye: “Monte, nink’oxla naq mas kaw yookat chixq’usb’al.”Lin yuwa’ kixsume, “At na’, tinq’useb’ lin kok’al jo’ chanru nawaj laa’in.”Ut li wixa’an li chaab’il xna’leb’ kixye chi timil, “Ut laa’in ajwi’.”Ch’olch’o naq lin yuwa’ kirab’i lix chaab’il b’eresihom lix na’ sa’ li kutan a’an.Naq nokok’oxlak chirix li k’amok b’e, maare nachal sa’ li qak’a’uxleb’aal li b’ich li mas naqanaw ru ut naqara—“Laa’in jun ralal li Dios.” Naqataw jun siir li aatin li naxka’suti rib’ chi sa’: “Chinaatenq’a, chinaatzol, chatb’eeq laa’at wik’in.”1Toje’ chaq, xintaw ru naq eb’ li aatin a’an, a’an choxahil jayalil choq’ reheb’ li na’b’ej yuwa’b’ej.
Naq xintz’il rix li aatin a’an, xink’e reetal naq naxk’ut li jayalil, a’b’an wan jun chik xyaalal jwal nim chi us.
Chiqajunjunqal, laa’o naqatz’aama chiru li qaChoxahil Yuwa’ naq toxtenq’a, toxtzol, ut taab’eeq qik’in.Li Awa’b’ej Dieter F. Uchtdorf kixch’olob’: “Li qaChoxahil Yuwa’ naxnaw li na’ajman ru reheb’ li ralal xk’ajol jo’ maajun chik.
Lix k’anjel ut lix loq’alil a’an qatenq’ankil sa’ junjuq chi yokb’, xk’eeb’al li k’anjeleb’aal sa’ ruchich’och’ ut sa’ musiq’ej re qatenq’ankil sa’ li qab’eenik chi q’ajk rik’in a’an.”2Ab’ihomaq li aatin a’an: Li qaChoxahil Yuwa’ naxnaw chi tz’aqal, jo’ maajun chik, li k’a’ru ajb’il ru eeb’aan laa’ex ut inb’aan laa’in.
Jo’kan ut, xkawresi jun siir li tenq’ k’uub’anb’il choq’ qe chiqajunjunqal.
Naab’al li k’a’aq re ru naxk’am.
Sa’ xyanq a’an wan li ralal ut lix tojb’al rix maak, li Santil Musiq’ej, eb’ li taqlahom, eb’ li loq’laj hu, li tijok, eb’ li profeet, eb’ li apostol, eb’ li na’b’ej yuwa’b’ej, eb’ li yuwa’chinb’ej ut na’chinb’ej, eb’ aj jolominel re li Iglees, ut naab’al chik xkomon—chixjunil a’an re qatenq’ankil chi q’ajk rik’in a’an junaq kutan.Tin’aatinaq anajwan chirix junjunq ajwi’ reheb’ li tenq’ a’an li nikinixk’e chixk’eeb’al reetal naq jun Yuwa’b’ej aj rahonel yoo chintenq’ankil, chintzolb’al, ut chi b’eek wik’in ur rik’in lin junkab’al.
Nintz’aama naq li junjunq eere teek’e reetal rik’in lee wanjik naq li qaChoxahil Yuwa’ yoo chetenq’ankil, chetzolb’al, ut chi b’eek eerik’in ut, rik’in li nawom a’an, texxik chi uub’ej chi kaw eech’ool, xnawb’al naq maajun wa eejunes wankex.Eb’ lix taqlahom li qaChoxahil Yuwa’ aajeleb’ ru sa’ xyanqeb’ li tenq’ a’in.
Laj Alma kixye,“Li maa’usilal maajun wa kiwan choq’ sahil ch’oolejil.”3 Xkuyb’al li b’aanuhom ink’a’ us chi ink’a’ tooq’usuq rik’in rahok, a’an jun li toq’ob’ank-u moko yaal ta li naru nak’oxlaman wi’ naq li maa’usilal naru nawan choq’ sahil ch’oolejil.
Laj Samuel aj Lamanita kixch’olob’ xyaalal a’in: “Xesik’ xsahil eech’ool rik’in xb’aanunkil maa’usilal, ut a’ na’leb’ a’an maamin naxk’am rib’ rik’in li tiikilal li wan rik’in li qanimla Jolomil re junelik.”4Rik’ineb’ lix profeet, li qaChoxahil Yuwa’ rajlal naxjultika qe naq li tiikilal, a’an li sahil ch’oolejil.
Li rey aj Benjamin, kixk’ut naq li qaChoxahil Yuwa’ “naraj naq teeb’aanu jo’ chanru li kexxtaqla wi’; ut wi nekeb’aanu, rik’in a’an tikto nekexrosob’tesi.”5 Jun chik li b’ich naxjultika ajwi’ a’an:Paab’eb’ li taqlahom, paab’eb’ li taqlahom!Ka’ajwi’ chi jo’kan taatuqlaaq aach’ool.Li usilal tixk’e; li usilal tixk’e.6Naq kaalaju chihab’ inyu’am, kintzol chirix li osob’tesink a’an.
Kiwil jalan xwanjikeb’ lin na’ inyuwa’.
Naq kiwil a’an, kinpatz’: “Ma tooxik sa’ junaq li mision?” Naq kiwil li ru lin na’ kink’e reetal naq a’an yaal.
Moqon, sa’ jun li ch’utam re junkab’al, eb’ li was ut laa’in kiqatzol naq li qana’ qayuwa’ ke’b’oqe’ re xjolominkil jun li mision.Wanko chaq sa jun li ch’ina-usil na’ajej aran Wyoming.
Jo’ kiwil, a’an jun li wank tz’aqal re ru.
Naq ninq’aj chaq sa’ ochoch chirix li tzolok, ninb’aanu lin k’anjel, ut chirix a’an naru ninxik chi yohob’k, karab’k, malaj b’eek wochb’een lin tz’i’.B’ab’ay chik chirix naq kinnaw lix b’oqb’aleb’, kink’e reetal naq tento tinkanab’ lin tz’i’, aj Blue.
Kiwaatina lin yuwa’, ut kinpatz’ re k’a’ru tinb’aanu rik’in laj Blue.
Kiwaj raj aatinak chirix naq ink’a’ jwal tiik ru li k’a’ru naxpatz’ li Dios.
Maajun wa taasachq sa’ inch’ool lix sumehom.
A’an kixye, “Maji’ ninnaw.
Maare ink’a’ taaruuq chi xik chiqix, jo’kan naq tento taapatz’ re li qaChoxahil Yuwa’.” Moko a’an ta li sumehom kiwoyb’eni.Kintikib’ rilb’al ru lix Hu laj Mormon.
Kintijok chi anchal inch’ool re xnawb’al wi tinsi lin tz’i’.
Lix sumenkil inpatz’om moko kiwulak ta chi junpaat; yoo b’an chi ok sa’ lin k’a’uxl jun k’oxlahom tz’aqal ru: “Maak’eheb’ riiq laa na’ aayuwa’.
Maak’eheb’ riiq.
Laa’in xinb’oqok reheb’.”Kinnaw li k’a’ru kiraj li qaChoxahil Yuwa’.
Li xnawb’al a’an moko kixk’os ta lix may xsiib’al lin tz’i’.
A’b’anan, rik’in li ch’ina mayej a’an, kiq’una li waam ut kintaw li tuqtuukilal sa’ xsik’b’al li rajom li qaChoxahil Yuwa’.Ninb’antioxi re lin Choxahil Yuwa’ li rosob’tesihom ut li sahil ch’oolejil li xintaw rik’ineb’ li loq’laj hu, li tijok, li Santil Musiq’ej, ut jun li yuwa’b’ej sa’ ruchich’och’ li kixq’alu lix k’anjel jo’ xb’eenil aj k’utunel re li evangelio reheb’ lix kok’al.
Yookeb’ chintenq’ankil, chintzolb’al, ut chi b’eek ajwi’ wik’in re xk’utb’al chiwu li b’e—ut tz’aqal wi’chik naq teneb’anb’ilin chixb’aanunkil junaq k’a’aq re ru ch’a’aj.Rik’in ajwi’ chixjunil li k’anjeleb’aal li ak xin’aatinak wi’, chiqajunjunqal osob’tesinb’ilo rik’in jun aj jolominel re li tijonelil re qatenq’ankil ut qatzolb’al.Li Awa’b’ej Boyd K. Packer kixye: “Eb’ li obiisp musiq’anb’ileb’!
Wan qe chiqajunjunqal li xtaql qach’ool re xk’ulub’ankil malaj xtz’eqtaanankil lix na’leb’eb’ li qajolominel, a’b’an maajun wa chetz’apaq lee xik chiru lix naleb’ lee obiisp, maak’a’ naxye ma yeeb’il chiru chixjunil sa’ ch’utam malaj chi junjunqal.”7Eb’ li winq a’an neke’xyal xq’e chixk’eeb’al ruuchil li Qaawa’.
Us ta cheeko malaj toj saajo, naq laj tza naraj naq taqak’oxla naq tz’eqtz’o chixjunil, eb’ li obiisp wankeb’ aran re xk’amb’al qab’e.
Naq nin’aatinak rik’ineb’ obiisp, nink’e reetal naq wan juntaq’eet lix na’leb’eb’ chirix naq neke’rab’i junaq xxootob’ankil lix q’etom malaj xyeeb’al resil xrahilal li ani maak’a’ xmaak naq naxk’ul junaq li toch’e’k.
Eb’ li obiisp sa’ junpaat neke’raj aatinak chirix lix rahom li qaChoxahil Yuwa’ choq’ re li kristiaan ut li rajom re b’eek chixk’atq re tixtaw li b’e re q’ajk sa’ ochoch.Maare li xnimal ru xtz’aqob’ li na’leb’ a’in re xtenq’ li qaChoxahil Yuwa’ nach’olob’aman sa’ li aatin a’in: “Xb’aan naq li Dios k’a’jo’ naq kixra li ruchich’och’: kixk’e chaq li Ralal jun chirib’il.”8Re xk’utb’al chiqu chixjunil li k’a’ru tento taqab’aanu, li Jesukristo kixk’ut li b’e rik’in xk’eeb’al li eetalil tz’aqal re ru li tento taqayal xtaaqenkil.
Naxtz’aama chiqu rik’in lix telb’ teeto naq toochalq ut taqataaqe.9 Ut naq nokpalto’k, li naqab’aanu chiqajunil, a’an naxjultika qe, “Xb’aan naq k’e reetal, laa’in, li Dios, kinnumsi li k’a’aq re ru a’in choq’ re chixjunileb’, re naq ink’a’ te’xnumsi rahilal wi te’xjal xk’a’uxl.”10K’a’jo’ xchaq’al ru li maatan a’in!
Li jalb’a-k’a’uxlej moko a’an ta jun k’ajtesiik, a’an b’an jun li osob’tesiik.
Jun li osob’tesiik li nokoxtenq’a ut nokoxtzol.
Moko taasachq ta qach’ool naq eb’ li loq’laj hu neke’xye naq maak’a’ taqak’ut wi ink’a’ a’an li jalb’a-k’a’uxlej.11Naab’al li nak’anjelak wi’ li qaChoxahil Yuwa’, a’b’an naab’al sut naroksi junaq chik li kristiaan re naq tixtenq’a.
Wulaj wulaj naxk’e li qahoonal re xtenq’ankil, xtzolb’al, ut b’eek rik’in junaq wan sa’ rajb’al ru.
Tento taqataaqe li reetalil li Kolonel.
Laa’o ajwi’ tento naq wanqo sa’ lix k’anjel li Choxahil Yuwa’b’ej.Jo’ li Awa’b’ejil re li Saaj Winq, naqanaw naq eb’ li saaj osob’tesinb’ileb’ naq eb’ lix na’ xyuwa’ ut laj jolominel neke’k’anjelak jo’ aj k’ehol ruuchil li qaChoxahil Yuwa’ sa xtenq’ankileb’, xtzolb’aleb’, ut b’eek rik’ineb’.
Oxib’ li xb’eenil na’leb’12 li toxtenq’a chi wank jo’ xkomon lix tenq’ li qaChoxahil Yuwa’ choq’ reheb’ li jun ch’ol chik:Xb’een, li wank rik’ineb’ li saaj.
Li Awa’b’ej Henry B. Eyring x’aatinak chirix a’in: “Chiqajunilo sa’ li tijonelil teneb’anb’ilo chi tenq’ank sa’ xkawresinkileb’ jalan.
Wan k’a’ru naru taqab’aanu li jwal aajel wi’chik ru.
Nim wi’chik xwankil li qab’aanuhom sa’ xpaab’ankil li tzol’leb’, chiru li qaatin re xk’utb’al li tzol’leb’.”13 Xk’amb’aleb’ xb’e li saaj naraj naq wanko rik’ineb’.
Xk’eeb’al li hoonal a’an jun xk’utb’al li rahok li naru nokok’utuk wi’ rik’in aatin ut b’aanuhom.Xkab’, re tz’aqal xk’amb’aleb’ xb’e li saaj, tento xlaq’ab’ankileb’ rik’in li choxa.
Junelik nawulak li hoonal naq li junjunq chi kristiaan taaril rib’ xjunes, ut ka’ajwi’ li qaChoxahil Yuwa’ naru nawan aran re k’amok b’e sa’ chixjunil li hoonal ut chixjunil li na’ajej.
Eb’ li saaj tento te’xnaw chanru xsik’b’al lix b’eresihom li qaChoxahil Yuwa’.Rox, tento taqakanab’eb’ li saaj chi jolomink.
Jo’ jun li na’b’ej yuwa’b’ej aj rahonel li naxchap ruq’ junaq ch’ina’al li yoo chixtzolb’al b’eek, tento te’qakanab’ rilb’aleb’ rib’ xjuneseb’ re naq li saaj te’chaab’ilo’q.
Xkanab’ankileb’ li saaj chi jolomink naraj li kuyum ut li rahok.
Jwal ch’a’aj wi’chik ut naraj naab’al li hoonal chiru naq taqab’aanu qajunes laa’o.
Maare te’xtichk’oq chiru li b’e, a’b’an tento toob’eeq chixk’atqeb’.Ex was wiitz’in, sa’ li qayu’am wanq naq li osob’tesiik re li k’amok b’e chanchan ta wi’ naq jwal najt wan.
Choq’ re li hoonal a’an re ch’a’ajkilal, li Elder D. Todd Christofferson xyeechi’i: “Chak’ehaq naq laa sumwank jwal aajelaq ru choq’ aawe ut chat-ab’inq chi tz’aqal re ru.
Toja’ naq tatruuq chi patz’ok rik’in paab’aal, chi ink’a’ taawiib’anq aach’ool, a’ yaal k’a’ru li rajb’al aawu, ut li Dios taasumenq.
A’an tatril naq tatk’anjelaq ut tat-iloq.
Sa’ lix hoonal ut lix na’leb’, A’an tixye’ li ruq’ chawu ut tixye: ‘Wankin arin.’”14Jun sut, jo’ li hoonal a’an, kinsik’ lix na’leb’ li qaChoxahil Yuwa’ rik’in li tijok chi kok’aj xsa’ ut chi anchal inch’ool chiru numenaq jun chihab’ re xtawb’al xyiib’ankil jun li ch’a’ajkilal.
Ninnaw naq li qaChoxahil Yuwa’ naxsume chixjunil li tij maak’a’ xb’alaq’.
A’b’anan, jun li kutan jwal kintitz’ jo’kan naq kinwulak sa’ li santil ochoch rik’in jun li patz’om: “At inChoxahil Yuwa’, Ma tzaqal nakat’ajok?”Chunchuukin chaq toj chirix sa’ li na’ajej re oybenink sa’ li Santil Ochoch re Logan, Utah, naq ki’ok sa’ li na’ajej a’an li awa’b’ej re li santil ochoch, aj Vaughn J. Featherstone, a’an jun li chaab’il aamiiw re lin junkab’al.
Kixaqli chiruheb’ li kristiaan ut kixk’e li qak’ulunik.
Naq kixk’e reetal naq wankin sa’ xyanqeb’ aj tz’aqonel sa’ li santil ochoch, kixkanab’ aatinak, kinril sa’ li wu, ut chirix a’an kixye, “Hermano Brough, sa inch’ool aawilb’al sa’ li santil ochoch anajwan.”Maajo’q’e taasachq sa’ inch’ool li kiweek’a sa’ li ch’ina hoonal a’an.
Chanchan ta wi’ naq—sa’ li sahil k’ulunik a’an—li qaChoxahil Yuwa’ yoo raj chixye’b’al li ruq’ ut chixyeeb’al, “Wankin arin.”Li qaChoxahil Yuwa’ chi yaal naq narab’i ut naxsume li junjunq lix tijeb’ li ralal xk’ajol.15 Jo’ jun reheb’ a’an, ninnaw naq lix sumenkileb’ lin tij kiwulak sa’ lix hoonal li Qaawa’.
Ut rik’in li hoonal a’an kintaw ru, jo’ maajun wa, naq laa’o li ralal xk’ajol li Dios ut naq koxtaqla chaq arin re naq tooruuq chireek’ankil lix wanjik anajwan ut chi q’ajk rik’in a’an sa’ junaq kutan.Ninch’olob’ xyaalal naq li qaChoxahil Yuwa’ nokoxtenq’a, nokoxtzol, ut nab’eek qik’in.
Naq yooqo chixtaaqenkil li Ralal ut chirab’inkileb’ lix moos, eb’ li apostol ut li profeet, taqataw li b’e re li junelik yu’am.
Sa’ xk’ab’a’ li Jesukristo, amen.
Ex raarokil was wiitz’in, k’a’jo’ inb’antioxihom xb’aan naq ninru cheraatinankil sa’ li nimla jolomil ch’utub’aj-ib’ a’in.
Ak xqaxaqab’ xwankil li Awa’b’ej Russell M. Nelson choq’ xwuqlajuhil Awa’b’ej re lix Iglees li Jesukristo reheb’ laj Santil Paab’anel sa’ Roso’jikeb’ li Kutan.
Naq wan li wosob’tesinkil re k’anjelak rik’in a’an rajlal kutan, naweek’a lix k’ojob’ankil inch’ool xb’aan li Musiq’ej naq li Awa’b’ej Nelson b’oqb’il xb’aan li Dios re xb’eresinkil lix Iglees li Qaawa’ li tz’aqal yaal.Wan ajwi’ xnawom inch’ool chirix naq li Qaawa’ kixb’oq li Elder Gerrit W. Gong ut li li Elder Ulisses Soares chi k’anjelak choq’ komon sa’ lix Molameb’ li Kab’laju chi Apostol.
Nekeb’inra ut ninxaqab’eb’ xwankil.
Rik’ineb’ lix k’anjel, a’aneb’ te’osob’tesinq k’iila yu’am sa’ chixjunil li ruchich’och’ ut chiru k’iila tasal tenamit.Li jolomil ch’utub’aj-ib’ a’in nim li resilal xb’aan jun chik na’leb’.
Li Awa’b’ej Nelson xyaab’asi jun musiq’anb’il esil chirix xk’eeb’al chi uxmank lix k’uub’anb’il na’leb’ li Qaawa’ choq’ re lix Iglees.
Li k’uub’anb’il na’leb’ a’an naxch’olob’ jun ak’ xtuqub’ankileb’ li molam re li tijonelil sa’eb’ li teep ut sa’eb’ li oqech re naq tooruuq chixb’aanunkil chi chaab’il li qateneb’ankil sa’ li tijonelil.
Chixjunileb’ li teneb’ahom a’an wan rilom rik’in chan ru naq eb’ laj k’amol re li tijonelil neke’rileb’ li ralal xk’ajol li qaYuwa’.Lix k’uub’anb’il na’leb’ li Qaawa’ re naq eb’ laj santil paab’aanel te’ril rib’ rik’in rahok ak na’uxmank chi k’iila paay chiru naab’al chihab’.
Sa’ xb’eenileb’ chaq li kutan aran Nauvoo, li Profeet aj Jose Smith kiraj ru xk’uub’ankil chan ru naru neke’ile’ li k’iila ak’ komon, sa’ xyanqeb’ wankeb’ naab’aleb’ li neb’a’, li ke’wulak sa’ li tenamit.
Kaahib’eb’ reheb’ lin xikin na’ ut xikin yuwa’ wankeb’ sa’ xyanqeb’ a’an—eb’ laj Eyring, laj Bennion, laj Romney, ut laj Smith.
Li Profeet kixk’uub’ ru lix k’aak’alenkileb’ laj santil paab’anel a’an a’ yaal b’ar wankeb’.
Aran Illinois, lix jachinkileb’ ru li tenamit a’an ke’xk’ab’a’in “teep.”Naq eb’ laj santil paab’anel ke’nume’ chiru li helhookil ch’och’, lix k’aak’alenkileb’ rib’ kik’uub’aman ru sa’ “ch’uutil.” Jun reheb’ lin xikin yuwa’ (re lin yuwa’) kixtaw jun reheb’ li ch’uutil sa’ li b’e naq yoo chaq chi q’ajk sa’ lix mision aran Oklahoma xk’ab’a’ anajwan.
Jwal sachenaq xmetz’ew xb’aan jun li yajel, xb’aan a’an naq a’an ut li rochb’een yokyookeb’ sa’ jun li ch’ina b’eleb’aal.Laj jolominel re li ch’uutil kixtaqla wiib’eb’ li saaj ixq re naq te’xtenq’a yalaq ani wanqeb’ sa’ li b’eleb’aal.
Jun reheb’ a’an, jun li saaj ixq li kijale’ xch’ool aran Suiza, kiril jun reheb’ li misioneer ut kixtoq’ob’a ru.
A’an kikole’ b’antiox re li ch’uutil aj santil paab’anel a’an.
Kik’ira chi us tojo’ re naq kiru chi b’eek chiru chixjunil li b’e toj sa’ li ru taq’a Lago Salado rik’in li saaj kikolok re chixk’atq.
Ke’xra rib’ ut ke’sumla.
A’an kiwulak jo’ lin xikin yuwa’ aj Henry Eyring, ut lin xikin na’ xMaria Bommeli Eyring.Naab’al chihab’ chik chirix a’an, naq li kristiaan neke’xseraq’i naq jwal ch’a’aj xq’axb’al ru jun li nimla ch’och’, a’an naxye: “Ink’a’ b’i’, moko ch’a’aj ta.
Naq yooko chaq chi b’eek, yooko chi aatinak chiru chixjunil li b’e chirix li sachb’a-ch’oolej naq sa’ wiib’al xqataw lix evangelio tz’aqal yaal li Jesukristo.
K’a’jo’ xsahil qach’ool sa’eb’ li kutan a’an jo’ chanru najultiko’ we.”Chalen chaq a’an, li Qaawa’ naroksi naab’al paay ru chan ru naq naxtenq’aheb’ lix santil paab’anel chirilb’aleb’ rib’ chirib’il rib’.
Anajwan a’an nokorosob’tesi rik’ineb’ li kawresinb’il molam ut ch’utch’uukeb’ ru sa’eb’ li teep ut sa’eb’ li oqech—li molam neke’k’anjelak chi k’uub’anb’il ru sa’ chixjunil lix cha’alileb’ li teep.Sa’eb’ li teep ut jo’ ajwi’ sa’eb’ li ch’uutil ut eb’ li kawresinb’il molam nak’anjelak reheb’ wiib’ li k’a’aq re ru re naq chaab’il na’el li rajom li Qaawa’ naq eb’ li ralal xk’ajol neke’ril rib’ jo’ chanru naq a’an narileb’ ajwi’ a’an.
Neke’el chi uub’ej naq eb’ laj santil paab’aanel neke’reek’a lix rahom li Kristo chirib’ileb’ rib’ sa’ xb’een li k’a’ru neke’raj chi junjunqal.
Eb’ li loq’laj hu neke’xk’ab’a’in “tz’aqal rahok … li saq ruhil rahok li narahok wi’ li Kristo” (Moroni 7:47).
Ut neke’el chi uub’ej naq li Santil Musiq’ej nab’eresin re li ani naril li jun chik re naq naxnaw li k’a’ru us, jo’ chanru naraj li Qaawa’, choq’ re li kristiaan li yoo chixyalb’al xtenq’ankil.Naab’al sut chiru li wiib’ oxib’ xamaan xnume’ chaq, eb’ li komon re li Iglees neke’k’anjelak sa’ wilob’aal chanchan ta wi’ naq neke’xnaw li k’a’ru raj tixb’aanu li Qaawa’, jo’ yaab’asinb’il resil arin anajwan.
Tink’e ka’ajwi’ wiib’ li eetalil eere.
Li xb’een, jun li aatin sa’ jun li ch’utam re li loq’laj wa’ak xb’aan jun aj tzolonel aj 14 chihab’ re li Tijonelil re Aaron, li naxtaw ru li k’a’ru naru neke’xb’aanu li neke’k’amok re li tijonelil sa’ lix k’anjel li Qaawa’.
Li xkab’, jun aj k’amol re li Tijonelil re Melkisedek li, rik’in lix rahom li Kristo, kireek’a lix musiq’ankil re k’anjelak chiru junaq li junkab’al.Xb’een, tinwotz eerik’in li aatin kixye li saaj sa’ jun li ch’utam re li loq’laj wa’ak re li teep.
Wankin chaq aran.
Yalomaq xk’oxlankil chan chaq eeru naq wan chaq eere 14 chihab’ ut ab’ihomaq li k’a’ru k’oxlanb’il naq ink’a’ raj naru chixnawb’al junaq li saaj:“Tz’aqal nawulak chiwu wank jo’ komon sa’ lix molameb’ laj tzolonel sa’ li qateep chalen naq xinket 14 chihab’ sa’ li chihab’ xnume’.
Laj tzolonel toj wan ajwi’ xk’anjel jo’ jun aj tenq’anel, ut wan chik xkomon.“Xb’aan naq junjunq qe laa’o laj tzolonelo, wankeb’ chik aj tzolonelaqeb’ sa’ jun kutan, ut chiqajunilo sa’ li Iglees osob’tesinb’ilo xb’aan li tijonelil, aajel ru naq chiqajunilo taqanaw k’a’ru li teneb’anb’il sa’ xb’eeneb’ laj tzolonel.“Xb’een, sa’li Tzol’leb’ ut Sumwank 20:53 naxye, “Li teneb’anb’il sa’ xb’een laj tzolonel, a’an xk’aak’alenkil li iglees junelik, ut wank rik’ineb’ ut xk’eeb’al xkawilaleb’.”“Ut sa’ Tzol’leb’ ut Sumwank 20:54–55 naxye:“ “Ut rilbʼal naq maakʼaʼaq maaʼusilal saʼ li iglees, chi moko li kawil aatin li jun rikʼin li jun chik, chi moko li tikʼtiʼik, yoobʼank aatin, chi moko maaʼusilank;“ “Ut rilbʼal naq li iglees tixchʼutubʼ ribʼ chi kokʼ aj xsaʼ, ut joʼkan ajwiʼ rilbʼal naq ebʼ li komon teʼxbʼaanu li tenebʼanbʼilebʼ wiʼ.” ”Li saaj kixye wi’chik:“Li Qaawa’ yoo chixyeeb’al qe naq li qateneb’ankil , moko ka’ajwi’ ta rilb’al li Iglees, a’b’an ajwi’ rilb’aleb’ lix kristiaanil li Iglees jo’ chan raj ru tixb’aanu li Kristo, xb’aan naq a’in lix Iglees.
Wi yooko chixyalb’al qaq’e chixpaab’ankileb’ li taqlahom, chi wank chiqib’il qib’ rik’in rahok, chi wank chi maak’a’ qab’alaq’, chi wank jo’ chaab’il amiiw, ut chixyalb’al xsahil wank sa’ junajil, jo’kan ut, naru taawanq qik’in li Musiq’ej ut naru naqanaw li k’a’ru naraj li qaChoxahil Yuwa’ naq taqab’aanu.
Wi ink’a’ naqab’aanu, jo’kan ut, moko tooruuq ta chixb’aanunkil li k’a’ru b’oqb’ilo wi’.”Chirix a’an kixye:“Naq junaq laj tzolonel naxsik’ ru xk’utb’al li chaab’il eetalil naq nawan jo’ jun aj chaab’il winq aj tzolol ochochnal, xk’ulb’aleb’ li komon sa’ li iglees, xkawresinkil li loq’laj wa’ak, tenq’ank sa’ ochoch, ut wank jo’ aj k’amol tuqtuukilal, yoo a’an chixsik’b’al ru roxloq’inkil lix tijonelil ut xb’aanunkil li k’a’ru b’oqb’il wi’.“Li wank jo’ jun chaab’il aj tzolonel moko ka’ajwi’ ta naraj naxye naq chaab’il toowanq sa’ li iglees malaj sa’eb’ li kok’ k’anjel sa’ li Iglees.
Li apostol aj Pablo kixk’ut, “Chayal b’an aaq’e chixk’amb’al xb’eheb’ laj paab’anel rik’in aatinak, rik’in laa yu’am, sa’ li rahok, sa’ laa paab’aal jo’ ajwi’ rik’in xsaqal ru laa ch’ool” (1 Timoteo 4:12).”Toja’ naq kixye li saaj:“Maak’a’ naxye b’ar wanko malaj k’a’ru yooko chixb’aanunkil, naru nokowan jo’ jun chaab’il eetalil re tiikilal sa’ chixjunil li hoonal ut a’ yaal b’ar.“Lin yuwa’ ut laa’in, laa’o laj tzolol ochochnal re li junkab’al Brown.1 Rajlal sut naq nokowulak aran, ninyal xsahil rula’aninkileb’ ut xnawb’aleb’ ru.
Li k’a’ru tz’aqal nawulak chiwu reheb’ li junkab’al Brown a’an naq nokowulak chirula’aninkileb’, chixjunileb’ wankeb’ li rajom chi ab’ink ut junelik wan li seraq’ neke’xwotz.“Naq naqanaweb’ ru chi us li kristiaan sa’ li teep rik’in li tzolok ochochnal, moko ch’a’aj ta xb’aanunkil li k’anjel jun chik reheb’ laj tzolonel, a’an lix k’eeb’al xsahileb’ xch’ool li komon sa’ li iglees.
Xtenq’ankileb’ li kristiaan chireek’ankil naq k’ulb’ileb’ ut k’ulub’ejeb’ sa’ li iglees naxtenq’aheb’ chixjunil li komon re li teep reek’ankil naq raab’ileb’ ut kawresinb’ileb’ chixk’ulb’al li loq’laj wa’ak.“Chirix xk’eeb’al xk’ulb’aleb’ li komon li neke’k’ulun sa’ li iglees, eb’ laj tzolonel neke’tenq’an rajlal domingo chixkawresinkil li loq’laj wa’ak.
Tz’aqal ninyal xsahil xjek’inkil ut xkawresinkil li loq’laj wa’ak sa’ li teep a’in xb’aan naq chixjunileb’ neke’oxloq’in.
Junelik naweek’a li Musiq’ej naq ninkawresi ut ninjek’i li loq’laj wa’ak.
A’an tz’aqal jun li osob’tesihom choq’ we naq ninru chixb’aanunkil rajlal domingo.“Junjunq li k’anjel, jo’ xjek’inkil li loq’laj wa’ak, neke’ile’ xb’aan li komon ut neke’xb’antioxi qe xb’aan xb’aanunkil, a’b’an wankeb’ chik li k’anjel, jo’ xkawresinkil li loq’laj wa’ak, nab’aanuman naq maa’ani na’ilok re.
Ink’a’ aajel ru naq eb’ li kristiaan te’ril naq nokok’anjelak; li k’a’ru aajel ru a’an naq li Qaawa’ naxnaw naq nokok’anjelak chiru a’an.“Jo’ aj tzolonel, junelik tento taqayal xkawob’resinkil li Iglees, li qamiiw, ut li qajunkab’al chixb’aanunkileb’ li qak’anjel sa’ li tijonelil.
Wan naq ch’a’aj, a’b’an li Qaawa’ moko naxk’e ta qe lix taqlahom ‘chi ink’a’ ta tixk’uub’ jun [qab’e] re naq [taqab’aanu] li k’a’ru [nokoxtaqla] wi’ ” (1 Nefi 3:7).”Naq li saaj winq kiraqe’ chi aatinak, toj kisach inch’ool rilb’al lix nimal xnawom ut li xchaab’ilal xna’leb’.
Kixk’os ru rik’in xyeeb’al, “Ninnaw naq toochaab’ilo’q wi naqasik’ ru xtaaqenkil li [Jesukristo].”Jun chik li seraq’ chirix li k’anjelak sa’ li tijonelil kiyeeman sa’ jun li ch’utam re li loq’laj wa’ak re li teep.
Jo’kan wi’chik, wankin chaq aran.
Sa’ li hoonal a’in, laj k’amol re li Tijonelil re Melkisedek a’in moko kixk’e ta reetal naq li k’a’ru yoo chixyeeb’al a’an tz’aqal li k’a’ru naraj li Qaawa’ naq taak’ulmanq sa’eb’ li kawob’resinb’il molam re li tijonelil.
A’in li xk’ihal lix seraq’:Re a’an ut re li rochb’een aj tzolol ochochnal ke’k’ehe’ xk’anjel re k’anjelak chiruheb’ wuqub’ li junkab’al.
Haye’ chixjunileb’ reheb’ a’an ink’a’ neke’raj naq te’ula’aniiq.
Naq eb’ laj tzolol ochochnal neke’wulak sa’eb’ li rochoch, moko neke’raj ta xteeb’al li okeb’aal.
Naq neke’b’oqok sa’ li telefono, moko neke’sumeek ta.
Naq neke’xkanab’ jun li ch’ina esil, moko neke’b’oqe’ ta.
Li rochb’een tojo’ re naq kiraj rilb’aleb’ li komon rik’in xtz’iib’ankileb’ li kok’ hu.
Ki’ok ajwi’ roksinkil li kok’ q’anil hu lemtz’ ru rik’in royb’eninkil xk’ulb’al junaq xsumenkil.Jun reheb’ li wuqub’ chi junkab’al, a’an jun li komon ixq moko sumsu ta li xchal chaq aran Europa.
Wan ajwi’ wiib’eb’ lix kok’al toj ka’ch’ineb’ xyu’am.Chirix naq kixyal raatinankil naab’al sut, kixk’ul jun li ch’ina esil sa’ li telefono.
A’an kixye re sa’ josq’il naq jwal laatz’ ru re xk’ulb’aleb’ laj tzolol ochochnal.
Wan wiib’ lix trab’aaj ut wan ajwi’ sa’ lix ch’uuteb’ aj pleet.
Li tz’aqal xk’anjel a’an jo’ aj k’aak’alenel tenamit, ut lix jayalihom a’an wulak jo’ aj tz’ilol-ix ut chirix a’an q’ajk sa’ lix tenamit ut k’anjelak aran.Laj tzolol ochochnal maajun wa kiru chirula’aninkil sa’ li rochoch.
Jo’q’ehaq naxtaqla jun li ch’ina esil re.
Rajlal po naxtaqla jun li hu tz’iib’anb’il chi uq’ej, rochb’een jun li ch’ina utz’u’ujinb’il hu choq’ re li junjunq chi ch’ina’ al.Maajun wa kixk’ul junaq xsumenkil.
A’b’anan, li ixq kixnaw aniheb’ lix tzolol ochochnal, chan ru aatinak rik’ineb’, ut naq te’xyal xq’e sa’ lix k’anjeleb’ re li tijonelil.Jo’kan ut naq, sa’ jun kutan li ixq kixtaqla jun li ch’ina esil sa’ li telefono, rik’in rajb’al ru.
Kiraj xtenq’ankil sa’ junpaat.
Ink’a’ naxnaw ani li obiisp, a’b’an naxnaw aniheb’ lix tzolol ochochnal.Chiru wiib’ oxib’ kutan tento taaxik sa’ jalan chik na’ajej re xkawresinkil rib’ jo aj’ pleet chiru jun po.
Ink’a’ naru chixk’amb’aleb’ lix kok’al.
Lix na’, li taa’iloq raj reheb’, toje’ xko’o aran Europa re rilb’al lix b’eelom, li kixk’ul jun yajel sa’ junpaat.Li komon ixq a’in moko sumsu ta ut ink’a’ nawulak sa’ li iglees, wan lix tumin re xtojb’al xxikik lix yum toj ka’ch’in aran Europa, a’b’an choq’ re lix yum aj 12 chihab’ aj Eric, ink’a’.2 Kixpatz’ re lix tzolol ochochnal wi naru naxtaw junaq li chaab’il junkab’al aj Santil Paab’anel sa’ Roso’jikeb’ li Kutan li tixk’ul raj laj Eric sa’ li rochocheb’ chiru 30 kutan!Laj tzolol ochochnal kixye re naq tixb’aanu li k’a’ru naru chixb’aanunkil.
Chirix a’an ki’aatinak rik’ineb’ laj jolominel sa’ li tijonelil.
Li obiisp, li taqenaqil aj tij li najolomink sa’ li teep, kixk’e xliceens re aatinak rik’ineb’ li ch’uut komon aj k’anjel sa’ li teep, ut sa’ xyanqeb’ a’an wan li awa’b’ej re li Komonil re Tenq’ank.Li awa’b’ej re li Komonil re Tenq’ank sa’ junpaat kixtaweb’ kaahib’ li chaab’il junkab’al li wankeb’ xkok’al jo’ ajwi’ xchihab’ laj Eric ut te’xk’ul sa’eb’ li rochocheb’ chiru jun xamaan li junjunq.
Chiru chik li po a’an, eb’ li junkab’al a’in ke’xch’olani laj Eric, ke’xk’e xna’aj sa’eb’ lix kok’ ochoch b’ar wi’ maak’a’ chik li na’ajej, ke’xk’am sa’ li kok’ k’anjel re saq’ehil ak xk’uub’ahomeb’, ke’xk’am sa’ li iglees, ke’xk’e chi tz’aqonk sa’eb’ lix q’ojyin re junkab’al, ut wan chik xkomon.Eb’ li junkab’al a’an wankeb’ lix kok’al teelomeb’ toj saajeb’ jo’ laj Eric, ke’xk’e chi tz’aqonk sa’eb’ lix ch’utam ut lix kok’ k’anjeleb’ sa’ li ch’uut reheb’ laj tenq’anel.
Chiru li hoonal a’an, 30 kutan, laj Eric xwulak chaq sa’ li iglees rajlal domingo, chixb’een sut sa’ xyu’am.Chirix naq lix na’ kiq’aj chaq sa’ lix kawresinkil rib’, laj Eric toj yoo ajwi’ chi xik sa’ li iglees, rik’ineb’ li junkab’aleb’ a’in aj tenq’anel malaj jalaneb’ chik li ani xnaweb’ ru choq’ ramiiw, sa’ xyanqeb’ a’an eb’ laj tzolol ochochnal re lix na’.
Rik’in xnumik li hoonal, kik’ojob’aak jo’ aj tenq’anel ut kixtikib’ xjek’inkil li loq’laj wa’ak chi kok’aj xsa’.Anajwan qak’oxlaq li nachal chiru laj Eric.
Ink’a’ raj tixsachb’esi qach’ool wi nawulak jo’ jun aj nimla jolominel re li Iglees sa’ lix tenamit lix na’ naq lix junkab’al taaq’ajq aran—chixjunil a’an, a’an sa’ xk’ab’a’eb’ laj santil paab’anel li ke’k’anjelak sa’ junajil rub’el xb’eresihom li obiisp, re k’anjalek xb’aan li tz’aqal rahok li wan sa’ li raameb’ ut rik’in lix wankil li Santil Musiq’ej.Naqanaw naq li tz’aqal rahok aajel ru re naq tookole’q sa’ li rawa’b’ejihom li Dios.
Laj Moroni kixtz’iib’a, “Ut wi moko wan ta li rahok eerikʼin maamin texruuq chi koleʼk saʼ li rawaʼbʼejihom li Dios” (Moroni 10:21; chi’ilmanq ajwi’ Eter 12:34).Naqanaw ajwi’, naq li tz’aqal rahok a’an jun li maatan li nak’eeman qe chirix xb’aanunkil chixjunil li k’a’ru nokoru.
Tento “[tootijoq] chiru li Yuwaʼbʼej chi anchal xmetzʼew [qachʼool], re [toonujaq] rikʼin li rahok aʼin, li naxkʼe saʼ xbʼeenebʼ chixjunil li tzʼaqal nekeʼtaaqenk re li Jesukristo” (Moroni 7:48).Naweek’a naq naqak’ul lix Musiq’ li Dios chi tz’aqal naq wan li qilob’aal sa’ li k’anjelak chiruheb’ li komon.
Xb’aan a’an naq wan li qateneb’ankil sa’ li tijonelil re k’anjelak sa’ xk’ab’a’ li Kolonel.
Naq wanko chi k’anjelak chiruheb’ li komon, moko naqak’oxla ta qix laa’o, ut li Santil Musiq’ej naru nachal qik’in sa’ junpaat chiqatenq’ankil sa’ lix yalb’al qaq’e chiru chixjunil li qayu’am re naq taak’eemanq qe li maatan re li tz’aqal rahok.Ninch’olob’ xyaalal naq li Qaawa’ ak xk’e jun nimla yokb’ chi uub’ej sa’ lix k’uub’anb’il na’leb’ re naq toowulaq chi mas musiq’anb’ilo ut chi mas aj rahonelo wi’chik sa’ li qak’anjel sa’ li tijonelil re rilb’aleb’ li komon.
Ninb’antioxi lix rahom, li naxk’e qe chi nim a’an .
Sa’ xk’ab’a’ li Jesukristo, amen.
Naq yookin chixkawresinkil wib’ choq’ re xkab’lankil li chaq’al ru chi Santil Ochoch re Paris, Francia, kinnumsi jun sachb’a-ch’oolej li maajun wa taasachq chiwu.
Sa’ li chihab’ 2010, naq qatawom chaq li ch’och’ choq’ re li santil ochoch, li alcalde re li tenamit kixpatz’ naq taqach’utub’ qib’ rik’in a’an re xnawb’al b’ayaq chik chirix li qaIglees.
Li ch’utam a’in jwal nim xwankil xb’aan naq tooruuq chixnawb’al ma te’xk’e qaliceens chi kab’lak.
Kiqakawresi qib’ rik’in x’anchalil qach’ool chixk’uub’ankil li taqak’ut chiru, jo’eb’ li chaq’al ru jalam-uuch re junjunq chi chaq’al ru santil ochoch reheb’ laj Santil Paab’anel sa’ Roso’jikeb’ li Kutan.
Nawoyb’eni chaq chi anchal inmetz’ew naq lix chaq’alil ru xyiib’ahomeb’ li santil ochoch tixq’unb’esi xch’ool li alcalde re naq tixk’ulub’a li qak’anjel.Kisach inch’ool, naq li alcalde kixye naq ruuchil rilb’al li jalam-uuch qakawresihom choq’ re, a’an ut eb’ lix tenq’ ke’raj b’an xtz’ilb’al qix xjuneseb’ rib’ re xnawb’al chi tz’aqal k’a’ paay chi iglees wanko wi’.
Chirix xnumik jun po, koohe’xb’oq re naq taqab’i jun esil li tixye jun aj tenq’ sa’ li poopol a’an, ut a’an ajwi’ jun aj tzolol re li resilal li jar paay chi aj paab’anel.
A’an kixye, “Chiru chixjunil, xqaj xtawb’al ru aniheb’ li komon re lee iglees.
Xb’een, xoowulak chaq chirilb’al lee ch’utam re li loq’laj wa’ak.
Xoochunla toj chirix sa’ li ch’utleb’aal kab’l ut xoo’ok chixka’yankileb’ li wankeb’ sa’ li ch’utam ut k’a’ru neke’xb’aanu.
Chirix a’an, xoo’aatinak rik’ineb’ lee rech kab’al—li wankeb’ sa’ xsutam li ch’utleb’aal kab’l re lee oqech—ut xqapatz’ reheb’ k’a’ru chi kristiaan a’aneb’ laj Mormon.”“Us b’i’, k’a’ru nekek’oxla chirix li k’a’ru xetaw?” kinpatz’ chi yoo b’ayaq ink’a’uxl.
A’an kichaq’ok, “Xqataw naq Lix Iglees li Jesukristo reheb’ laj Santil Paab’anel sa’ Roso’jikeb’ li Kutan a’an li iglees jwal nach’ wan rik’in li iglees kixk’ojob’ chaq li Jesukristo wi’chik chiru li jun ch’ol chik chi iglees nawb’il qab’aan.” Laa’in ka’ch’in chik kiwaj xyalb’al li k’a’ru kixye, chixyeeb’al raj re, “Ink’a’ tz’aqal yaal a’an!
Moko a’an ta li iglees li jwal wi’chik nach’; a’an b’an lix Iglees li Jesukristo—a’an ajwi’ li Iglees kixk’ojob’ a’an, li junaj chi Iglees tz’aqal yaal!” A’b’anan kinkuy wib’ chi aatinak ut ruuchil a’an, kink’e jun li ch’anch’ookil tij re b’antioxink.
Tojo’ naq li alcalde kixye qe, naq xb’aan li k’a’ru ke’xtz’il rix, a’an ut eb’ lix tenq’ maak’a’ ke’xtaw re naq taarame’q xkab’lankil jun li santil ochoch sa’ lix tenamit.Anajwan, naq nink’oxla li sachb’a-ch’oolej kinnumsi chaq, ninb’antioxin xb’aan lix chaab’il na’leb’ li alcalde ut li musiq’ejil nawom kiwan rik’in.
A’an kixnaw naq li aajel ru re xtawb’al ru li Iglees ink’a’ nachal rik’in rilb’al chan ru taak’utunq chirix li kab’l malaj jo’ jun ch’uut chaab’il xk’uub’ankil, nachal b’an rik’in rilb’aleb’ li k’iila millon chi komon tiikeb’ xch’ool re li Iglees, li neke’xyal xq’e rajlal kutan chixtaaqenkil li Jesukristo.Lix ch’olob’ankil li Iglees naru natawman sa’ jun raqal re lix Hu laj Mormon li naxye, “Ut eb’ li ke’kub’e xha’ sa’ lix k’ab’a’ li Jesus[a’aneb’ b’i’ lix tzolom li Qaawa’], lix iglees li Kristo ke’yehe’ re.”1Sa’ jalan chik aatin, sa’ li Iglees li k’a’ru jwal nim ru a’aneb’ li kristiaan.
Li jwal nim ru, a’anex laa’ex, eb’ lix tzolom li Qaawa’—eb’ li neke’xra li Qaawa’ ut neke’xtaaqe ut li ke’xk’e sa’ xb’eeneb’ lix k’ab’a rik’in sumwank.Li Awa’b’ej Russell M. Nelson kixjuntaq’eeta li Iglees rik’in jun chaq’al ru b’eleb’aal ch’iich’.
Chiqajunilo nawulak chiqu naq ch’ajch’o ru ut nalemtz’un li qab’eleb’aal ch’iich’.
A’b’anan lix k’anjel li b’eleb’aal ch’iich’ moko a’an ta naq taa’ile’q xb’aan xch’ina-usal; a’an b’an re naq tixk’ameb’ li kristiaan li wankeb’ chi sa’.2 Kama’an ajwi’, laa’o, jo’ komon re li Iglees, nasaho’ qach’ool chirilb’al naq wankeb’ li chaq’al ru na’ajej nokoloq’onin wi’ li saqeb’ ru ut ch’olaninb’ileb’ chi us, ut jo’kan ajwi’ nawulak chiqu naq wankeb’ li k’anjel li neke’k’anjelak chi us.
A’b’an, a’aneb’ ka’ajwi’ k’anjeleb’aal re qaxaqab’ankil.
Jun ajwi’ li qajom, a’an xb’oqb’aleb’ li junjunq ralal ut xrab’in li Dios chi chalk rik’in li Kristo ut xk’amb’al chiru li b’e re li sumwank.
Maak’a’ chik jwal nim ru choq’ qe.
Sa’ li qak’anjel, li k’a’ru nim ru, a’aneb’ li kristiaan ut eb’ li sumwank.Ma ink’a’ tab’i’ jwal chaab’il naq li k’ab’a’ej li keeb’il chi k’utb’esinb’il na’leb’ choq’ re li Iglees li k’ojob’anb’il wi’chik, naxb’ak’ wiib’ chi na’leb’ jwal ninqeb’ ru sa’ li junjunq sumwank re li evangelio?
Sa’ xb’eenil wan lix k’ab’a’ li Jesukristo.
A’an aj eechal re li Iglees a’in, ut lix tojb’al rix li maak xb’aan ut eb’ lix sumwank aj santob’resinel a’aneb’ li junaj chi b’e li nak’amok qe sa’ li kolb’a-ib ut li taqenaqil loq’al.
Li xkab’ k’ab’a’ej naxye qesil laa’o: eb’ laj santil paab’anel, malaj sa’ jalan chik aatin, lix yehol nawom ut lix tzolom.Xintzol lix aajelil ru xk’oxlankileb’ xb’een wa li kristiaan naq xink’anjelak chaq jo’ jun awa’b’ej re li oqech aran Francia.
Naq xin’ok chi k’anjelak, wan sa’ lin ch’ool naab’al xnimal ru injayalihom choq’ re li oqech: xyo’ob’tesinkil li ak’eb’ chi teep, xkab’lankileb’ li ak’ ch’utleb’aal kab’l, jo’kan ajwi’ xkab’lankil jun li santil ochoch sa’ li qana’aj.
Chiru xnumik waqib’ chihab’, naq xinraqe’ sa’ li k’anjel a’an, toj maji’ xooru chixb’aanunkil li k’a’ru xink’oxla naq taa’uxmanq.
Xru raj naq tinweek’a naq maak’a’ xinru chixb’aanunkil, a’b’an chiru lix numik li waqib’ chihab’ a’an, li k’a’ru xink’oxla xb’aanunkil xjalaak chi naab’al.Naq chunchuukin sa’ lin na’aj sa’ roso’jik inkutan jo’ awa’b’ej re li oqech, xinixnujob’resi jun eek’ahom jwal nim xchamal sa’ li waam re b’antioxihom ut naq xru li wajom.
Xinwil xnaq’eb’ ru li naab’al chi cient komon li xe’wulak.
Xin’ok chixk’oxlankil li k’a’ru xink’ul chaq sa’ musiq’ejil li xinixchap rik’in li junjunq reheb’.Xe’wan aran li was wiitz’in li xe’ok sa’ xha’il li kub’iha’, xe’wan li ani li xinjuch ink’ab’a’ sa’ li xb’eenil hu re naq te’xk’ul li loq’laj k’ojob’anb’il k’anjel sa’ li santil ochoch, ut xe’wan li saaj ut li sumsuukeb’ li xeb’inxaqab’ re te’ok choq’ misioneer jo’eb’ ajwi’ li xeb’ink’ul wi’chik chirix xraqikeb’ lix k’anjel.
Wankeb’ naab’aleb’ chik li xink’anjelak chiru naq yookeb’ chixnumsinkil li yalok-ix ut li ch’a’ajkilal sa’ xyu’ameb’.
Xweek’a jun nimla rahom choq’ re li junjunq chi was wiitz’in wankeb’ aran.
Intawom chaq li tz’aqal sahil ch’oolejil rik’in k’anjelak chiruheb’ ut xsaho’ ajwi’ inch’ool naq yoo chi numtaak lix tiikilaleb’ xch’ool ut lix paab’aaleb’ chirix li Kolonel.Li Awa’b’ej M. Russell Ballard kixk’ut, “Li jwal nim ru sa’ li k’a’ru teneb’anb’il sa’ qab’een sa’ li Iglees maawa’eb’ li tz’iib’anb’il esilal malaj eb’ li ch’utam, a’aneb’ b’an li kristiaan—chi ilb’ileb’ sa’ junjunqal, jo’ kixb’aanu li Kolonel—ma ke’waklesiik li raam ut xkawilaleb’ xch’ool ut, ut ma ke’jale’ sa’ roso’jik.”3Ex was wiitz’in raarookex inb’aan, ma yooko chixyu’aminkil li evangelio, malaj yal laatz’ qahoonal sa’ li Iglees?
Li k’a’ru aajel ru a’an lix taaqenkil li k’a’ru kixb’aanu ut kixk’ut li Kolonel sa’ chixjunil li k’a’aq re ru.
Wi naqab’aanu, k’eek’ooq qach’ool chixkolb’aleb’ li junjunq chi winqilal sa’ xna’aj yal xb’aanunkil junaq k’anjel malaj xk’uub’ankil jun k’anjeleb’aal.Ma xepatz’ erib’ junaq sut k’a’ raj ru taak’ulmanq wi li Kolonel taarula’ani lee teep malaj uq’ej sa’ li domingo chal re?
K’a’ raj ru tixb’aanu?
Ma wanq raj xk’a’uxl chixnawb’al ma tz’aqal useb’ li jalam-uuch naqoqsi, malaj tustuukeb’ chi us li chunleb’aal sa’ li qatzoleb’aal?
Malaj ut tixsik’ raj junaq komon re xraab’al, xtzolb’al, ut rosob’tesinkil?
Maare a’an tixsik’ jun li ak’ komon malaj jun amiiw re xk’eeb’al sahil xk’ulunik, junaq komon yaj malaj junaq komon ixq li neke’ajok k’ojob’aak xch’ool, malaj jun aj saaj li toj maji’ naxnaw k’a’ru tixb’aanu ut naraj ru naq taawaklesiiq xch’ool.B’arwan li tzoleb’aal taarula’ani raj li Jesus?
Ink’a’ taasachq inch’ool wi xb’een wa taarula’aniheb’ raj li kok’al sa’ li Tzoleb’aal reheb’ li Kok’al.
Tixwiq’ib’ raj rib’ ut taaraatinaheb’ sa’ xnaq’ ruheb’.
Tixwotz raj li rahom choq’ reheb’, tixye raj reheb’ li seraq’, tixk’e raj reheb’ jun sahil ch’oolejil xb’aan li k’a’ru xe’xb’on, ut tixch’olob’ raj xyaalal chirix lix Yuwa’ sa’ Choxa.
Taak’anjelaq raj chi moko nimob’resinb’il ta, chi anchal xch’ool, ut chi maak’a li b’alaq’.
Ma nokoru ajwi’ chixb’aanunkil a’in?Ninyeechi’i eere naq sa’ xyalb’al eeq’e re texwanq chi k’anjelak chiru li Qaawa’, maak’a’ chik taawanq xnimal ru chiru lix tawb’aleb’ li kristiaan li texruuq chixtenq’ankil ut chirosob’tesinkil.
Sa’ li Iglees, laa’ex teek’e eech’ool chixtzolb’aleb’ li komon ut chixtoch’b’aleb’ xch’ool.
Taawanq eek’a’uxl chixk’eeb’al naq taawanq li Musiq’ej ruuchil xkawresinkil junaq k’anjel chi tz’aqal re ru; chirilb’aleb’ lee rech komonil ruuchil naq rajlankil jarub’ li ula’anink eeb’aanuhom.
Ink’a’ teenima eerib’, teenima b’an lee ras eeriitz’in.Wan naq, noko’aatinak chirix xik sa’ li iglees.
A’b’an li Iglees maawa’ ajwi’ junaq kab’l malaj junaq li na’ajej.
Li Iglees a’an tz’aqal yaal ut yo’yo us ta sa’ lix neb’a’il jun ch’ina kab’l sa’ jun na’ajej jwal najt ut moko nawb’il ta re li ruchich’och’, jo’ chanchan ajwi’ naq tz’aqal yaal ut yo’yo arin sa’ xyi li tenamit Lago Salado.
Li Qaawa’ kixye, “Xb’aan naq b’ar wankeb’ wiib’ oxib’ ch’utch’uukeb’ sa’ ink’ab’a’, aran wankin sa’ xyiheb’.”4Naqak’am li Iglees qik’in yalaq b’ar yooqo chi xik: sa’ li trab’aaj, sa’ li tzoleb’aal, sa’ li b’eek, ut q’axal wi’chik sa’ li qochoch.
Li qawanjik ut li qawankil tz’aqalaq re naq yalaq na’ajej wanko wi’, a’anaq jun santil na’ajej.Jultik we jun seraq’ik rik’in jun wamiiw li moko qakomon ta sa’ li qaIglees.
Kisach xch’ool chixnawb’al naq sa’ li qaIglees chixjunileb’ li winq te’ruuq chixk’ulb’al li tijonelil wi wan xk’ulub’.
A’an kixpatz’ we, “A’b’an jarub’eb’ aj k’amol re li tijonelil wankeb’ sa’ laa teep?”Kinsume, “Junaq 30 malaj 40.”Chi ink’a’ naxtaw ru, kixye, “Sa’ lin ch’utam ka’ajwi’ wan jun aj tij.
K’a’ru aj-e na’ajman cheru naab’al aj tij sa’ li domingo eq’la?”Kin’ok chixk’oxlankil lix patz’om, ut kinmusiq’aak chixyeeb’al re,“Kama’an ajwi’ lin k’oxlahom.
Ink’a’ nink’oxla naq neke’ajman ru naab’aleb’ aj k’amol re li tijonelil sa’ li iglees sa’ li domingo.
A’b’anan, na’ajman chiqu naq wan jun aj k’amol re li tijonelil sa’ li junjunq chi ochoch.
Ut sa’ li ochoch b’ar wi’ maak’a’ junaq li nak’amok re li tijonelil, jalaneb’ chik aj k’amol re li tijonelil b’oqb’ileb’ re rilb’al li junkab’al ut k’anjelak chiruheb’.”Li qaIglees ink’a’ yal jun Iglees re li domingo.
Li loq’onink naqab’aanu rajlal kutan chiru li xamaan, yalaq ta b’ar wanqo, ut sa’ chixjunil li naqab’aanu.
Li qochoch a’aneb’ chi yaal, “li xnimal ru chi loq’laj na’aj re li qapaab’aal.”5 A’an a’an sa’ li qochoch b’ar wi’ chi kok’ aj xsa’ nokotijok, noko’osob’tesink, nokotzolok, naqak’ut li raatin li Dios, ut nokok’anjelak rik’in li tz’aqal rahok.
Xb’aan li ak xink’ul chaq sa’ lin yu’am, naru tinwotz lix nawom inch’ool naq li qochoch a’an li loq’laj na’ajej b’ar wi’ naru taak’ihob’resiiq li Santil Musiq’ej—jo’ chanchan, malaj wan naq naab’al chik, chiru li qach’utleb’aal kab’l re loq’onink.Ninch’olob’ xyaalal naq li Iglees a’in a’an lix Iglees li Jesukristo.
Lix kawilal ut xwankilal nachal rik’in lix k’anjeleb’ rajlal kutan re millon chi millon lix tzolom li Qaawa’ li neke’xyal xq’e rajlal kutan chixtaaqenkil li xnimal ru eetalil kixk’ut a’an re xch’olaninkileb’ li jun ch’ol chik komon.
Yo’yo li Kristo ut a’an naxb’eresi li Iglees a’in.
Li Awa’b’ej Russell M. Nelson a’an li profeet li sik’b’il ru xb’aan re qab’eresinkil ut xk’amb’al qab’e sa’ li qakutan.
Chirix a’in ninch’olob’ xyaalal, sa’ xk’ab’a’ li Jesukristo, amen.
Ex was wiitz’in raarookex inb’aan, nimanb’il naweek’a rik’in li usilal chi aatinak eerik’in sa’ li ch’utam a’in re chixjunil li ruchich’och’ choq’ reheb’ li ani tiikeb’ xch’ool li neke’k’amok re lix tijonelil li Dios.
Sa’ li q’ojyin a’in tin’aatinaq chirix jun na’leb’ kinye chaq resil junxil.Li profeet aj Mormon kitz’iib’ak chirix jun na’leb’ k’a’jo’ xnimal ru re li Kolonel li tento te’xb’aanu lix tzolom.
A’an kixye:“Ut wi junaq winq tuulan ut kub’enaq xch’ool, ut naxch’olob’ rik’in xwankil li Santil Musiq’ej naq li Jesus a’an li Kristo, tento taawanq ajwi’ li rahok rik’in; xb’aan naq wi maak’a’ li rahok rik’in, a’an maak’a’ na’ok wi’; jo’kan naq tento taawanq rahok rik’in.“Ut li rahok najt na’oyb’enin, ut chaab’il xch’ool, ut ink’a’ nakaqalin, ut ink’a’ nimob’resinb’il rib’, ink’a’ naxsik’ li k’a’ru re.
…“Jo’kan ut, ex was wiitz’in raarookex inb’aan, wi maak’a’ li rahok eerik’in, maak’a’ nekex’ok wi’, xb’aan naq li rahok maajo’q’e na’oso’.
Jo’kan ut, chexjiloq rik’in li rahok, a’an li q’axal nim wi’chik chiru chixjunil, xb’aan naq chixjunil li k’a’aq re ru tento taa’oso’q—“A’b’anan li tz’aqal rahok a’an li saq ruhil rahok narahok wi’ li Kristo, ut junelik nawan; ut ani natawman chi wank rik’in sa’ roso’jik li kutan, usaq choq’ re a’an.”1Ex was wiitz’in, wi maak’a’ lix ch’aab’ilal qach’ool choq’ reheb’ li jun ch’ol chik, ink’a’ naqaloq’oni ru lix tijonelil li Dios.Lin raarookil amiiw ut rech aj k’anjel, li Elder Joseph B. Wirthlin, a’an chaq jun winq chaab’il xch’ool chi yaal.
A’an kixye:“Li chaab’il ch’oolej a’an lix xe’ li choxahil yu’am.
Jun li winq jo’ li Kristo naxk’ut xchaab’ilal xch’ool reheb’ li jun ch’ol chik.
Li chaab’il ch’oolej tento naq taawanq rik’in chixjunil li qaatin ut li qab’aanuhom sa’ qatrab’aaj, sa’ qatzoleb’aal, sa’ Iglees ut, q’axal wi’chik sa’ li qochoch.“Li Jesus, laj Kolol qe, a’an kiwan jo’ tz’aqal reetalil li chaab’il ch’oolej ut li toq’ob’ank-u.”2Eb’ li loq’laj hu neke’xk’ut qe naq xk’anjelankil chi tiik ru li tijonelil wan chi chapcho chiru chanru naqab’eresi qib’ rik’in lix b’eenil li chaab’il ch’oolej, li tz’aqal rahok, ut li rahok.
Sa’ li Tzol’leb’ ut Sumwank naqil:“Maajun wankilal chi moko teneb’ank naru malaj tento taa’uxmanq sa’ xk’ab’a’ li tijonelil, ka’ajwi’ rik’in li q’unb’esink ch’oolej, rik’in li najtil oyb’enink, rik’in li q’unal ch’oolej ut li tuulanil, ut rik’in li rahok chi moko pak’b’il ta;“Rik’in chaab’il ch’oolej, ut li saq ruhil nawom, li taanimob’resinq chi naab’al re li aamej chi maak’a’ li ka’pak’alil ut chi maak’a’ li b’alaq’il.”3Ex was wiitz’in, chiqatz’il rix li qayu’am ut chiqayal qaq’e chixtaaqenkil li k’a’ru kixk’ut qe rik’in li Kolonel rik’in naq naqak’ut xchaab’ilal qach’ool, li qarahom, ut li tz’aqal rahok.
Naq taqab’aanu, toowanq sa’ jun na’ajej chaab’ilaq chik re xtz’aamankil chi kub’eek lix wankilal li choxa sa’ qab’een, sa’ xb’een li qajunkab’al, ut sa’ xb’eeneb’ qech aj b’eenel sa’ li b’e a’in, wan naq k’a’jo’ xch’a’ajkilal, re sutq’iik sa’ li qachoxahil junkab’al.
Jo’kan nintz’aama sa’ xk’ab’a’ li Jesukristo li Qaawa’, amen.
Ex was wiitz’in, sa’ diciembre re 2013 li ruchich’och’ kiyaab’ak chirix lix kamik laj Nelson Mandela.
Chirix naq kixnumsi 27 chihab’ sa’ tz’alam xb’aan lix k’anjel sa’ jun nimla ch’a’ajkilal sa’ xtenamit, laj Mandela ki’ok choq’ li xb’een awa’b’ej sik’b’il ru xb’aan li tenamit sa’ Sudáfrica.
Ch’ina-us li kuyuk maak kixb’aanu choq’ reheb’ li ani ke’xk’e sa’ tz’alam.
Kixk’ul roxloq’inkil yalaq b’ar.1 A’b’anan kok’ aj sa’ naxsume li roxloq’inkil rik’in xyeeb’al, “maawa’in aj sant—tink’ul li k’ab’a’ej a’an ka’ajwi’ naq nakawil aj sant jo’ jun aj maak li toj naxyal xq’e.”2Li aatin a’in—“laj sant, a’an jun aj maak li toj naxyal xq’e”—tixk’ojob’ raj xch’ooleb’ li komon sa’ li Iglees.
Us ta “laj Santil Paab’anel” nayeeman qe, wan naq nokoxutaanak chirab’inkil.
Li aatin Santil Paab’anel kok’ aj sa’ na’oksiman re xyeeb’al li ani ak xwulak sa’ jun xloq’al jwal taqenaq malaj toj sa’ xtz’aqalil re ru.
A’b’anan naqanaw chi us naq moko tz’aqal ta qe qu.A’b’an li qa-Iglees naxk’ut naq naru tootz’aqob’resiiq wi rajlal rajlal naqakanab’ anchal qib’ chiru lix tzol’leb’ li Kristo: rik’in xk’anjelankil li qapaab’al chirix A’an, xjalb’al qak’a’uxl, xk’ulb’al li loq’laj wa’ak re x’ak’ob’resinkil li kub’iha’, ut xk’ulb’al li Santil Musiq’ej jo’ li qochb’een rajlal.
Sa’ xb’aanunkil a’in, noko’ok jo’ chanchan li Kristo ut naru nokokuyuk toj sa’ roso’jik, rik’in chixjunil nachal wi’ li na’leb’ a’an.3 Li Dios mas wi’chik naxk’oxla aniho anajwan ut chanru toj toowanq, chiru chanru koowan junxil.4Naril ma toj naqayal qaq’e.Sa’ jun li obra de teatro xb’aan laj William Shakespeare sa’ li tenamit Inglaterra, Come Le Gusta xk’ab’a’, nak’utb’esiman jun nimla jalok sa’ xyu’am jun li winq.
Jun li asb’ej naxyal xk’uub’ankil xkamsinkil li riitz’in.
A’b’an us ta li iitz’inb’ej naxnaw a’an, toj naxkol xyu’am li ras naq ok raj re chi kamk.
Naq li asb’ej naxk’e reetal naq xkuye’ xmaak chi moko xk’ulub’ ta, najale’k li raam chi junajwa ut naxye naq xk’ul jun li “jalok ch’oolej”.
Moqon, junjunqeb’ li ixq neke’xk’ul li asb’ej ut neke’xpatz’ re, “ma maawa’at tab’i’ laa’at li rajlal nakasik’ xkamsinkil laa wiitz’in?”Li asb’ej nachaqok: “Laa’in chaq; a’b’anan maawa’in chik: Ink’a’ ninxutaanak xyeeb’al aawe k’a’ruhin junxil—xb’aan naq k’a’jo’ xsahil lix jalajik inch’ool jo’ wankin anajwan.”5Choq’ qe laa’o, ut xb’aan li ruxtaan li Dios ut lix tojb’al rix li maak xb’aan li Jesukristo, li jalok a’in moko yal esilal ta.
Rik’in laj Ezekiel, li Qaawa’ kixye:“Lix maa’usilal li ani ink’a’ us moko tixt’an ta sa’ li kutan jo’q’e tixkanab’ lix maa’usilal.
…“wi ...  tixkanab’ li maakob’k ut taa’ok chixb’aanunkil li chaab’ilal ut li tiikilal,“ut tixq’ajsi li k’a’aq re ru xk’ulum choq’ ruuchil li to’ ut tixq’axtesi wi’chik li k’a’ru relq’ahom, wi tixpaab’ li chaq’rab’ nak’ehok yu’am ut ink’a’ chik tixb’aanu li maa’usilal, relik chi yaal naq a’an ink’a’ taakamq …“Maajun lix maak li xb’aanu taajultikamanq re: ak xb’aanu li us ut li tiikilal.”6Sa’ li ruxtaan, li Dios naxyeechi’i li kuyuk maak naq naqajal li qak’a’uxl ut naqakanab’ li maa’usilal—toj reetal ajwi’ naq li qamaak ink’a’ taajultikamanq qe.
Xb’aan lix tojb’al rix li maak xb’aan li Kristo ut xb’aan lix jalb’al qak’a’uxl, tooruuq chirilb’al li k’a’ru xqab’aanu junxil ut taqaye, “Laa’in chaq, a’b’anan maawa’in chik.” Maak’a’ naxye jo’ nimal li maa’usilal, naru taqaye, “Laa’in a’an junxil.
A’b’anan maawa’in chik li maa’us aj winq a’an anajwan.”7Li Awa’b’ej Thomas S. Monson kixye, “Jun lix maatan li Dios q’axal nim, a’an naq tooruuq chixyalb’al wi’chik, xb’aan naq maajun li palto’k tento taakanaaq.”8 Us ta wanjenaqo sa’ maak chi ajb’il qab’aan, malaj xqak’ul li palto’k chi k’iilasutinb’il, jo’q’e noko’ok chixyalb’al qaq’e wi’chik, lix tojb’al rix li maak naru toxtenq’a.
Aajel ajwi’ ru xnawb’al naq moko a’an ta li Santil Musiq’ej li naxye qe naq ink’a’ raj taqayal qaq’e xb’aan naq ak sachenaqo.Li rajom li Dios naq toj taqayal qaq’e ink’a’ nawan ka’ajwi’ choq’ re xkanab’ankil li maak.
Wi naqak’ul ch’a’ajkilal rik’in li qas qiitz’in, rik’in li trab’aaj, li yaajel, malaj lix maakeb’ jalan, lix tojb’al rix li maak naru tixk’irtesiheb’ ajwi’ a’an li neke’rahob’tesiik chi maak’a’ lix maak.
Li Kolonel naxnaw chi tz’aqal chanru xk’ulb’al li rahob’tesiik sa’ xk’ab’a’ lix maak jalan.
Chan li profeetil aatin, Li Kolonel “tixk’ojob’ xch’ooleb’ li ra wankeb’, ... chixjunileb’ li yookeb’ chi yaab’ak; ... tixk’e li ch’ina-usil ruuchil li cha; tixhoy li sununkil b’an sa’ xb’eeneb’ jo’ ruuchil li tz’uyink; ut tixtiqib’ rik’in chaab’il aq’ej, jo’ ruuchil li rahil ch’oolej.”9 Maak’a’ naxye k’a’ru naqak’ul, chi tenq’anb’ilo xb’aan li Dios, A’an naraj naq eb’ laj Santil Paab’anel toj te’xyal xq’e.Jo’ chanru nachal xsahil xch’ool li Dios sa’ xyalb’al qaq’e, nachal ajwi’ xrahil wi ink’a’ naqak’e reetal naq eb’ li qas qiitz’in yookeb’ ajwi’ chixyalb’al.
Jun li qamiiw, li xToba, xye qe chanru kixtzol a’in rik’in lix na’, li xJulia.
Li xJulia ut li xToba a’aneb’ wiib’eb’ li xb’eenil komon aj ral ch’och’ sa’ Sudáfrica.
Chirix naq kiraqe’ li rawa’b’ejileb’ laj apartheid, eb’ laj ral ch’och’ ut laj q’an is ke’ru chi xik sa’ iglees sa’ komonil.
Wankeb’ li xe’ch’a’ajko’ rik’in a’in.
Sa’ jun Domingo li xJulia ut li xToba ke’wulak sa’ iglees ut ke’reek’a naq junjunq aj q’an is ink’a’ xe’xk’uleb’ sa’ usilal.
Li xToba kixye xjosq’il re lix na’.
Li xJulia kirab’i toj reetal naq li xToba ak xye chixjunil.
Toja’ naq li xJulia kixye: “At xToba, li Iglees chanchan jun nimla b’anleb’aal, ut wan qayaajel chiqajunilo.
Nokowulak sa’ iglees re taqak’ul qatenq’ankil.”Li raatin li xJulia naxk’ut jun chaab’il na’leb’.
Ink’a’ yal taqakuyeb’ jalan naq yookeb’ chi k’anjelak sa’ xmajelal; tento ajwi’ naq q’unaq li qach’ool ut aj tenq’anelaqo.
Jo’ chanru naq li Dios nokoxkanab’ chixyalb’al qaq’e, naraj naq laa’o ajwi’ taqakanab’ jalaneb’ chixb’aanunkil, jo’ najtil te’raj.
Lix tojb’al rix li maak taa’ok sa’ qayu’am chi jwal nim wi’chik.
Taqak’e reetal naq us ta jalan jalanq qana’leb’, junaqik lix tojb’al rix li maak ajb’il ru qab’aan chiqajunil.Junjunq chihab’ chaq anajwan, jun li ch’ajom aj Curtis kib’oq’e’ sa’ xmision.
A’an jun li chaab’il misioneer jo’ li patz’b’il xb’aan chixjunileb’ li awa’b’ej re mision.
Chaab’il xk’a’uxl ut kaw nak’anjelak.
Toja’ naq kixk’ul jun rochb’een li toj saaj sa’ xk’a’uxl, jalan xna’leb’, ut ink’a’ mas naxwaklesi xch’ool re xb’aanunkil li k’anjel.Sa’ jun kutan, naq wankeb’ sa’ bicicleta, laj Curtis ki’ilok chirix ut kiril naq li rochb’een kixkanab’ li bicicleta ut yoo chi b’eek.
Laj Curtis kixye re li Dios lix josq’il sa’ xch’ool; jwal ch’a’aj li b’eek rik’in jun rochb’een li kelosiik naraj wi ta tixb’aanu junaq li k’anjel.
Toja’ naq laj Curtis kixk’ul jun xk’oxlahom jwal nim, jo’ raatin ajwi’ li Dios li yoo chixyeeb’al, “aj Curtis, chiwu laa’in, laa’ex sa’ wiib’al ink’a’ mas jalanex cherib’il eerib’.” Laj Curtis kixtzol naq tento taawanq xkuyum rik’in jun rochb’een li wan xmajelal, a’b’anan li yoo ajwi’ chixyalb’al xq’e jo’ chanru naxnaw.Nink’e li qab’oqb’al chiqajunil naq taqatz’il rix qayu’am, taqajal qak’a’uxl, ut toj taqayal qaq’e.
Wi ink’a’ naqayal qaq’e, yal aj maako; wi ink’a’ nokokuyuk, maawa’o aj k’anjel; ut wi ink’a’ naqakanab’ jalaneb’ chixyalb’al xq’e, laa’o yal aj ka’pak’al-u.10 Naq naqayal qaq’e ut naqakanab’ jalaneb’ chixb’aanunkil ajwi’, laa’o tz’aqalo aj Santil Paab’anel.
Naq nokojala, naqak’e reetal naq Li Dios mas wi’chik naxk’oxla aniho anajwan ut chanru toj toowanq, chiru chanru koowan junxil.11K’a’jo’ ninb’antioxi li Kolonel, lix tojb’al rix li maak, ut eb’ li profeet sa’ roso’jikeb’ li kutan li neke’xk’e qach’ool chi wank jo’ aj Santil Paab’anel, ut chixyalb’al qaq’e.12 Laa’in ninch’olob’ xyaalal li yo’yookil Kolonel, sa’ lix k’ab’a’ li Jesukristo, amen.
Ex was wiitz’in, laa’in, jo’ chejunilex, nink’e reetal naq yooko chirilb’al chi seeb’aak lix k’anjel li Qaawa’ rik’in li Awa’b’ej Thoma S. Monson, ut li raatin sa’ li eq’la a’in.
Awa’b’ej Monson, nakatqara, naqaxaqab’ aawankil, ut nokotijok chawix, “li qaprofeet raab’il.”1Xqeek’a chi hoymank li Musiq’ej sa’eb’ li kutan a’in.
Maak’a’ naxye ma wankex sa’ li nimla ch’utamil kab’l a’in, malaj yookex chaq chi ilok sa’eb’ li ochoch ut li ch’utleb’aal toj sa’ xmaril li ruchich’och’, xexru chireek’ankil lix Musiq’ li Qaawa’.
Li Musiq’ej a’an naxk’ojob’ sa’ eech’ool ut sa’ eek’a’uxl li yaal li xk’utman sa’ li ch’utub’aj-ib’ a’in.K’oxlahomaq li raatin li b’ich a’in li na’no ru:Chiqab’i li Musiq’ejUt chixk’ut li yaal choq’ qe.Tixch’olob’ xyaalal Jesus,Choxahil ilok tixk’e.2Rik’in li k’a’ru k’utb’esinb’il sa’ roso’jikeb’ li kutan, naqanaw naq sa’ li roxichal li Dios oxib’ wankeb’, chi moko junajeb’ ta: li qaYuwa’ li wan sa’ choxa, li Ralal li Junaj Chirib’il, ut li Santil Musiq’ej.
Naqanaw naq “li Yuwa’b’ej wan jun xxaqalil li tib’ ut b’aq okenaq, li naru nach’e’man jo’ chanru li re li winq; jo’kan ajwi’ li K’ajolb’ej; a’b’an li Santil Musiq’ej maak’a’ xxaqalil re tib’ ut b’aq; musiq’ejil winq b’an a’an.
Wi ta ink’a’ jo’kan, li Santil Musiq’ej ink’a’ raj taaruuq chi hilank qik’in.”3Sa’ li kutan a’in tin’aatinaq chirix lix aajelil ru li Santil Musiq’ej sa’ li qayu’am.
Li qaChoxahil Yuwa’ kixnaw naq sa’ li yu’am a’in taqak’ul li ch’a’ajkilal, li rahilal, ut li xiw; kixnaw naq taqayal qu rik’ineb’ li patz’om, li k’a’ru taasachq chiqu, li aaleek ut li majelal.
Re xk’eeb’al qametz’ew sa’ li yu’am a’in, ut li qachoxahil b’eresinkil, a’an kixk’e qe li Loq’laj Musiq’ej, a’an ajwi’ li Santil Musiq’ej nayeeman re.Li Santil Musiq’ej nokoxb’ak’ rik’in li Qaawa’.
Chi taqlanb’il xb’aan li Dios, a’an nawaklesin ch’oolej, nach’olob’an, nak’utuk, ut nokoxtenq’a chi b’eek sa’ xsaqenkil li Qaawa’.
Tento sa’ qab’een naq taqatzol xk’eeb’al reetal lix wankil sa’ li qayu’am, ut xb’aanunkil li naxye.Chijultiko’q eere li kixye li Qaawa’: “Tinjek’i aawe xkomon inMusiq’, li taakutanob’resinq re laa k’a’uxl, li taanujob’resinq re laa waam rik’in sahil ch’oolejil.”4 Ninra li aatin a’an.
Li sahil ch’oolejil li naxnujob’resi li qaam, nokoxtenq’a chirilb’al li junelik q’e kutan, ink’a’ ka’ajwi’ li qayu’am re wulaj wulaj.
Nachal li sahil ch’oolejil a’an jo’ jun tuqtuukil ch’oolej sa’ xyanq li ch’a’ajkilal ut rahil ch’oolejil.
Naxk’ojob’ qach’ool ut naxk’e xkawilal, naxk’e chi k’utunk li yaal chirix li evangelio, ut naxnimob’resi li qarahom choq’ re li Qaawa’ ut choq’ reheb’ chixjunil li ralal xk’ajol li Dios.
Us ta aajeleb’ ru li osob’tesink a’in, k’iila paay chanru naq li ruchich’och’ xtz’eqtaana ut ink’a’ xjultiko’ re.Rajlal xamaan naq naqak’ul li loq’laj wa’ak, noko’ok sa’ sumwank naq “junelik taqajultika a’an,” li Qaawa’ Jesukristo, ut lix mayej re xtojb’al rix li maak.
Naq naqapaab’ li loq’laj sumwank a’in, nayeeman qe naq “taawanq junelik lix Musiq’ [qik’in].”5Chan ru naqab’aanu a’in?Xb’een wa, naqayal qaq’e re naq qak’ulub’aq li Musiq’ej.Li Santil Musiq’ej nawan rik’ineb’ li “tz’aqal k’eek’ookeb’ xch’ool chixk’oxlankil li Qaawa’ lix Dios chi wulaj wulaj.”6 Jo’ kixye li Qaawa’, tento “[taqatz’eq chiqix] li k’a’aq re ru re li ruchich’och’ a’in, ut [taqasik’] li k’a’ru re jun q’axal chaab’il wi’chik,”7 xb’aan naq “lix Musiq’ li Qaawa’ moko nawan ta sa’eb’ li ochoch moko sant ta.”8 Junelik tento taqayal qaq’e chixpaab’ankileb’ lix chaq’rab’ li Dios, chixtzolb’aleb’ li loq’laj hu, chi tijok, chi wulak sa’ li santil ochoch, ut chixyu’aminkil li roxlaju raqalil re li paab’aal: “maak’a’aq qab’alaq’, yaalaqo, saqaq ru qach’ool, aj k’ehonelaqo, chaab’ilaq qayu’am, ut taqab’aanu li chaab’ilal re chixjunileb’ li winq.”Xkab’, tento taawanq qach’ool chixk’ulb’al li Musiq’ej.Li Qaawa’ kixye, “Tinye aawe sa’ laa k’a’uxl ut sa’ laa ch’ool, rik’in li Santil Musiq’ej, li taachalq sa’ aab’een ut taawanq sa’ aach’ool.”9 Laa’in xin’ok chixtawb’al ru a’in naq xinwan sa’ insaajil sa’ li mision sa’ Scotch Plains, New Jersey.
Sa’ jun eq’la sa’ julio naq yoo li tiiq, laa’in ut li wochb’een xqeek’a naq tento taqasik’ jun li kristiaan li taqlanb’il chaq xk’ab’a’ chalen Lago Salado.
Xoob’oqok sa’ rochoch laj Elwood Schaffer.
Li Qana’ Schaffer xb’antioxi chiqu, ut xye naq ink’a’ naraj ab’ink.Naq ok re chixtz’apb’al li pueert, laa’in xweek’a naq tento tinb’aanu li k’a’ru maajun wa inb’aanuhom chaq, ut maajun wa chik tinb’aanu.
Xinch’ik li woq sa’ li okeb’aal ut xinpatz’, “Ma wan ani chik li taa’ajoq re rab’inkil li qaatin?” Lix ko’, xMarti xk’ab’a’, waqlaju chihab’ xyu’am, xraj rab’inkil, ut sa’eb’ li kutan a’an yoo chaq chi tijok chi anchal xch’ool re xk’ulb’al xb’eresinkil.
Li xMarti x’aatinak qik’in, ut chirix xnumik li kutan, lix na’ x’ok ajwi’ chi ab’ink.
Xkab’ichaleb’ xe’ok sa’ li Iglees.Chirix naq xkub’e xha’ li xMarti, wankeb’ 136 chi kristiaan, naab’aleb’ sa’ lix junkab’al a’an, li xe’kub’e’ xha’ ut xe’ok sa’eb’ li sumwank re li evangelio.
Anajwan ninb’antioxi naq xin’ab’in chiru li Musiq’ej ut xinch’ik li woq sa’ li okeb’aal sa’ li kutan a’an sa’ julio.
Li xMarti ut junjunq reheb’ lix raarookil komon wankeb’ arin anajwan.Rox, tento taqak’e reetal li Musiq’ej naq nachal.Li xink’ul laa’in, a’an naq chi kok’ aj xsa’ li Musiq’ej na’aatinak chi eek’anb’il.
Nakaweek’a rik’in aatin li nawb’il ru aab’an, li nakataw ru, li na’eek’asink aawe.
K’oxlahomaq li ke’xb’aanu laj Nefita naq ke’rab’i li Qaawa’ chi tijok choq’ reheb’: “Ut eb’ li ch’utch’uukil tenamit ke’rab’i, ut neke’xch’olob’ xyaalal; ut ke’tehe’ xch’ooleb’ ut ke’xtaw ru sa’ xch’ooleb’ li aatin kitijok wi’.”10 Ke’reek’a sa’ xch’ooleb’ li aatin sa’ lix tij.
Lix yaab’ xkux li Santil Musiq’ej ka’ch’in, ut q’un na’aatinak.Sa’ li Najter Chaq’rab’, laj Elias kixyal ru rik’ineb’ laj tij re Bahal.
Eb’ laj tij ke’xk’oxla naq taakub’eeq lix “yaab’ xkux” laj Bahal jo’ kaaq, li taalochoq re lix mayej rik’in xam.
A’b’anan, maak’a’ junaq xyaab’ kuxej, ut maak’a’ li xam.11Sa’ jun kutan moqon, laj Elias kitijok.
“Toja’ naq li Qaawa’ kinume’k ut kiwank jun kawil kaq-sut-iq’ li kixjach li tzuul ut kilajxjor eb’ li pek chiru li Qaawa’; a’b’an li Qaawa’ maa’ani sa’ li kaq-sut-iq’.
Chirix li kaq-sut-iq’ aka’ chik li hiik; a’b’an li Qaawa’ maa’ani sa’ li hiik.“Chirix li hiik, aka’ chik li xam; a’b’an li Qaawa’ maa’ani sa’ li xam.
Chirix chik li xam aka’ chik li mayuus, timil timil ki’eek’ank.”12Ma nakanaw ru li xyaab’ kuxej a’an?Li Awa’b’ej Monson xk’ut, “Naq nokob’eek sa’ xb’ehil li yu’am a’in, chiqatzol li raatinob’aal li Musiq’ej.”13 Li Musiq’ej na’aatinak rik’in aatin li naqeek’a.
Li eek’ahom a’in q’un ru, nokoreek’asi chi k’anjelak, chixb’aanunkil malaj chixyeeb’al k’a’ruhaq, re xsumenkil.
Wi ink’a’ k’eek’o qach’ool sa’ li loq’onink, wi naxik qach’ool chirix li k’a’aq re ru re li ruchich’och’, taqataw naq ink’a’ nokoru chireek’ankil.
Laj Nefi kixye re laj Laman ut laj Lemuel, “Xerab’i lix yaab’ xkux chi yalaq jo’q’e; ut a’an kexraatina rik’in jun li ch’ina xyaab’ kuxej q’un na’aatinak, a’b’anan laa’ex numenaq eereek’ahom, chi ink’a’ kexru chireek’ankil li raatin.”14Sa’ li junio xnume’, xintaqlaak sa’ Sudamerica.
Chiru lajeeb’ kutan, wan naab’al xlaatz’al qu sa’ Colombia, Peru, ut Ecuador.
Toja’ x’uxman jun nimla hiik, li xe’kamsiik wi’ naab’al cient, ut xe’toch’e’ k’iila mil chik, ut wankeb’ naab’al li ochoch ut li kab’l li sachenaqeb’ sa’eb’ li tenamit Portoviejo ut Manta, sa’ Ecuador.
Laa’in xweek’a naq tento toonume’q rik’ineb’ li komon sa’eb’ li tenamit a’an.
Rik’in naq xe’uq’e’ li b’e, ink’a’ xqanaw ma tooruuq chi wulak aran.
Ut xe’xye qe naq ink’a’ ajwi’ tooruuq chi wulak, a’b’an ink’a’ x’el li week’ahom.
Chi jo’kan, xoo’osob’tesiik ut xooru chi wulak sa’ xkab’ichaleb’ li tenamit a’an.Rik’in naq toja’ xwulak resil naq toonume’q, xink’oxla naq yal junjunq reheb’ laj b’eresinel te’wanq sa’eb’ li ch’utam a’in, li k’uub’anb’ileb’ sa’ junpaat.
A’b’anan sa’ li junjunq ch’utleb’aal xoowulak wi’, nujenaq chixjunil li kab’l.
Sa’ xyanqeb’ li ch’utch’uukeb’, wankeb’ li kaweb’ xch’ool sa’ li paab’aal, li ani xe’ok chaq sa’ xtiklajik ut xe’chapok chiru li Iglees ut xe’xb’oqeb’ chaq lix komoneb’ ut li rech kab’aleb’ chi loq’onink rik’ineb’ ut chireek’ankil li Musiq’ej sa’ xyu’ameb’.
Sa’eb’ li k’ojleb’aal li wankeb’ chi uub’ej, wankeb’ li komon li xe’kam xkomoneb’ ut rech kab’aleb’ sa’ li hiik.
Laa’in xweek’a naq tento tink’e jun rosob’tesihom li apostol sa’ xb’eeneb’ li ani wankeb’ aran, ut ka’ch’in chik ma xb’een sut naq xinb’aanu a’an.
Us ta xaqxookin chiru li ch’utleb’aal a’an, chanchan wan li wuq’ sa’ xb’een xjolom li junjunq, ut xweek’a chi hoymank sa’ xb’eeneb’ li raatin li Qaawa’.Ink’a’ xraqe’ rik’in a’an.
Xweek’a naq tento tinwaatinaheb’ jo’ chanru kixb’aanu chaq li Kristo naq kiwulak rik’in lix tenamit sa’ America.
“Kixk’uleb’ lix kok’al ... ut kirosob’tesiheb’, ut kitijok chiru li Yuwa’b’ej choq’ reheb’.”15 Aran wanko chaq sa’ Ecuador, wanko chixb’aanunkil lix k’anjel li qaYuwa’, ut a’aneb’ a’in li ralal xk’ajol.Xkaa, tento taqab’aanu li naxye li Musiq’ej xb’een wa.Chijultiko’q eere li raatin laj Nefi: “K’amb’il chaq inb’e xb’aan li Musiq’ej, chi moko ninnaw ta chirub’eetal k’a’ru li tento tinb’aanu.
“A’ut,” chan, “xkohin.”16Ut jo’kan tento taqab’aanu laa’o.
Tento taawanq xkawilal qach’ool rik’in li naqeek’a xb’een wa.
Wan naq noko’ok chi na’leb’ank; naqak’oxla, ma yaal naq xqeek’a li Musiq’ej, malaj maare qana’leb’ laa’o.
Naq noko’ok chi k’oxlak xkab’ sut malaj rox sut chirix li xqeek’a—ut chiqajunil naqab’aanu—yooko chixtz’eqtaanankil li Musiq’ej, ut chixwech’b’al li na’leb’ k’eeb’il xb’aan li Dios.
Li profeet aj Jose Smith kixk’ut naq wi tex’ab’inq chiru li Musiq’ej xb’een wa, ka’ch’in chik ma junelik us tex’elq.17Anajwan wan jun na’leb’ tink’e: meek’oxla naq taa’uxmanq jun nimla sachb’a-ch’oolej yal rik’in naq xex’ab’in chiru li Santil Musiq’ej.
Chijultiko’q eere, yookex chixb’aanunkil xk’anjel li ch’ina xyaab’ kuxej, q’un na’aatinak.Naq xinwan choq’ awa’b’ej sa’ xb’een jun mision sa’ li tenamit Nueva York, xinwan sa’ jun restaurante rik’ineb’ li misionero sa’ Bronks.
Xe’ok jun kab’al chi kristiaan, ut xe’k’ojla chi nach’ qik’in.
Chanchan ak kawaleb’ chirab’inkil li evangelio.
Xe’wil li misioneer naq yookeb’ chi aatinak wik’in, ut xink’e reetal naq li junkab’al xe’raqe’ chi wa’ak ut xe’el.
Ut xinye, “Ex Elder, wan k’a’ru naru taqatzol anajwan.
Xeril chi ok jun ch’ina junkab’al sa’ li na’ajej a’in.
K’a’ru tento raj xqab’aanu?”Jun reheb’ li elder x’aatinak: “Xink’oxla naq tento tinwakliiq ut tinnume’q chiraatinankileb’.
Xweek’a li eek’asink, a’ut ink’a’ xinb’aanu.”“Ex Elder,” xinye, “junelik tento taqasume li Musiq’ej xb’een wa naq na’aatinak.
Li eek’asink xaaweek’a, a’an li Santil Musiq’ej!”Li xb’een eek’asink, a’an tz’aqal li na’leb’ k’eeb’il chaq sa’ choxa.
Naq nach’olob’ank chiqu, tento taqak’e reetal, ut maajo’q’e taqakanab’ chi nume’k chi maak’a’ naqab’aanu.
Chi kok’ aj xsa’, a’an li Musiq’ej li yoo chiqeek’asinkil re taqatenq’a li ani tenq’aak naraj, ut mas wi’chik a’aneb’ li qech alal malaj li qakomon.
Chi jo’kan, “li ch’ina xyaab’ kuxej li q’un na’aatinak, li nahasb’ak chiru ut naxq’ax ru chixjunil li k’a’aq re ru,”18 nokoreek’asi chixjultikankil li evangelio, chixch’olob’ankil xyaalal li Jesukristo ut lix k’ojob’ankil wi’chik li evangelio, chi tenq’ank ut chi toq’ob’ank-u, ut chixkolb’al jun reheb’ li ralal xk’ajol li Dios.Naru naqak’oxla jo’ li wank choq’ “junpaatil aj k’anjenel.” Sa’ naab’aleb’ li tenamit, eb’ li junpaatil aj k’anjenel a’aneb’ li neke’sumenk xb’een wa naq wan junaq nimla rahilal malaj ch’a’ajkilal, jo’eb’ laj bombero, li policia, eb’ laj b’anonel.
Eb’ a’an neke’wulak chi nalemlot lix saqenkeb’, ut naqab’antioxi naq nokohe’xtenq’a.
Lix yaab’ xkux li Qaawa’ ink’a’ k’utk’u jo’ a’in, a’ut tento ajwi’ sumenk sa’ junpaat.
Li Qaawa’ naxnaw li neke’raj ru chixjunileb’ li ralal xk’ajol—ut naxnaw ani naru chi tenq’ank.
Wi sa’ tijok eq’la naqaye re li Qaawa’ naq kawalo, a’an toxb’oq chi sumenk.
We nokosumen, a’an toxb’oq ut toxb’oq wi’chik toj reetal naq nokotawman, jo’ kixye li Awa’b’ej Monson, “sa’ lix k’anjel li Qaawa’.”19 Too’ok choq’ junpaatil aj k’anjel sa’ musiq’ej, xk’amb’al li saqen chalen chaq taqe’q.Wi naqak’e reetaleb’ li eek’asink li te’chalq sa’ qab’een, taanimanq chiqu li musiq’ej re k’utb’esink, ut taanimanq li na’leb’ naqak’ul ut li qab’eresinkil xb’aan li Musiq’ej.
Li Qaawa’ kixye, “Kanab’ aawib’ chiru li Musiq’ej a’an li nak’amok b’e chixb’aanunkil li chaab’il.”20Chiqak’ul sa’ li qach’ool lix b’oqom li Qaawa’ naq “chiwanq xsahil eech’ool, xb’aan naq laa’in tink’am eeb’e cheru.”21 A’an naxk’am qab’e rik’in li Santil Musiq’ej.
Choowanq sa’ li qayu’am chi nach’ rik’in li Musiq’ej, ut choo’ab’inq sa’ junpaat chiru li eek’asink naqak’ul, rik’in xnawb’al naq rik’in li Dios nachal.
Ninch’olob’ xyaalal naq lix wankil li Santil Musiq’ej toxb’eresi, tixkol qix, ut junelik taawanq qik’in, sa’ lix k’ab’a’ li Jesukristo, amen.
Ex was wiitz’in raarookex inb’aan, naq nokowulak anajwan sa’ xraqik li xnimal ru ch’utub’aj-ib’ a’in, eerochb’een ninb’antioxi re li Qaawa’ lix b’eresinkil ut lix musiq’anb’il na’leb’.
Ch’ina-useb’ li b’ich li xe’xwaklesi li qamusiq’.
Ink’a’ ka’ajwi’ xqab’i li aatin aj waklesinel ch’oolej anajwan, a’an aj b’an wi’ aatin li neke’jalok yu’amej!Sa’ li ch’utlajik re tiik ruhil k’a’uxlej xqaxaqab’ xwankil jun ak’ Xb’eenil Awa’b’ejil.
Wiib’eb’ li chaab’il winq xe’ok sa’ lix Molameb’ li Kab’laju chi Apostol.
Ut xe’b’oqe’ waqxaqib’eb’ li ak’Jolomil aj B’eresinel aj Setenta.Anajwan, jun reheb’ li b’ich jwal nawulak chiqu taa’ak’ob’resinq re lix kawilal qach’ool, li qak’anjel, ut li qateneb’ahom sa’ xtiikob’resinkil qib’ chi uub’ej:Sa’ xk’anjel li Dios chiqayal tz’aqal qaq’e;Re naq sa’ roso’jik jun maatan A’an tixke;Sa’ xkolb’al li tiik jun li ch’iich’ ak k’eeb’il qe,A’ lix yok’leb’ ch’iich’ li yaal.Meexuwa li xik’ nekexril.Kawo, li Qaawa’ qochb’een naqil.Miqab’iheb’ li maa’us ut li te’xye,Ka’ajwi’ li Dios tixk’am qab’e.1Nawelaji cheru naq teetz’il rixeb’ li esil re li ch’utub’aj-ib’ a’in chi kok’ aj xsa’—chi k’iilasutinb’il—chiruheb’ li waqib’ po chalkeb’ re.
Sik’omaq chi anchal eek’a’uxl chan ru teeroksiheb’ li esil a’in sa’ li Q’ojyin re Junkab’al, sa’ xk’utb’al li evangelio, sa’ aatinak rik’in lee junkab’al ut lee ramiiw, ut jo’kan ajwi’ sa’ aatinak rik’ineb’ li ani maji’ qakomon sa’ li qapaab’aal.
Wankeb’ naab’al li chaab’il kristiaan li sa te’xk’uleb’ li yaalil na’leb’ k’utb’il sa’ li ch’utub’aj-ib’ a’in wi k’eeb’il reheb’ rik’in rahok.
Ut li rajom eech’ool chi paab’ank taanimob’resiiq naq teejultika ut teek’oxla li xereek’a chiruheb’ li wiib’ kutan a’in.Li jolomil ch’utub’aj-ib’ a’in natikib’ank re jun ak’ xq’ehil re rilb’aleb’ li komon.
Li Qaawa’ ak xjal chan ru naqaqil qib’ chiqib’il qib’.
Ex was wiitz’in—li tiix jo’eb’ ajwi’ li saaj—te’rileb’ rib’ chirib’ileb’ rib’ chi ak’il ut rik’in santilal.
Te’kawob’resiiq lix molameb’ li xb’eenil re rosob’tesinkil xyu’ameb’ li winq, li ixq, ut li kok’al chiru li ruchich’och’.
Eb’ li ixq sa’ li Komonil re Tenq’ank toj te’k’anjelaq rik’in rahok ut jo’ ka’ajwi’ naru chiruheb’, xk’eeb’al ajwi’ xhoonaleb’ li saaj ixq re te’k’anjelaq rochb’eeneb’.Li esilal naqak’ut chiru li ruchich’och’ saqen ru ut maak’a’ xb’alaq’; naqab’oq chixjunileb’ li ralal xk’ajol li Dios arin sa’ ruchich’och’ ut li ak kamenaq naq che’chalq rik’in li Kolonel, naq che’xk’uleb’ li osob’tesink re li santil ochoch, naq che’saho’q chi junelik, ut naq che’wanq chi k’ulub’ejaqeb’ re xk’ulb’al li junelik yu’am.2Li kolb’a-ib’ sa’ li taqenaqil loq’al naraj ru naq anajwan naqapaab’eb’ chi tz’aqal li qasumwank noko’ok wi’ ut li k’ojob’anb’il k’anjel naqak’ul sa’ li rochoch li Qaawa’.
Anajwan, wankeb’ 159 li santil ochoch li yookeb’ chi k’anjelak, ut toj yoo chi kab’laak junjunq chik.
Naqaj xkab’lankil xkomoneb’ chik li santil ochoch re naq nach’eb’ chik li qakomon rik’ineb’.
Jo’kan ut, chi sa sa’ qach’ool naqayaab’asi naq too’ok chixkab’lankil wuqub’eb’ chik li santil ochoch.
Eb’ li santil ochoch a’in te’kab’laaq sa’eb’ li na’ajej a’in: Salta, Argentina; Bengaluru, India; Managua, Nicaragua; Cagayan de Oro, Filipinas; Layton, Utah; Richmond, Virginia; ut jun nimla tenamit maji’ sik’b’il ru aran Rusia.Ex was wiitz’in raarookex inb’aan, maare ink’a’ te’jalaaq eeyu’am rik’in lix kab’lankileb’ li santil ochoch a’in, a’b’anan te’jalaaq b’an eeyu’am naq neke’wulak chi k’anjelak sa’eb’ li santil ochoch.
Rik’in li musiq’ej a’an, nekexwosob’tesi naq teek’e reetal li k’a’ru tento teekanab’ re naq texruuq chi wulak sa’ li santil ochoch chi kok’ aj xsa’.
Nekexwosob’tesi rik’in xkomon chik li sahil wank ut rahok sa’ lee rochoch ut jun rajom eech’ool nimob’resinb’il chik re xch’olaninkil lee junelikil komonil sa’ junkab’al.
Nekexwosob’tesi rik’in xkomon chik lee paab’aal chirix li Qaawa’ Jesukristo ut xkomon chik lee seeb’al chixtaaqenkil a’an jo’ tz’aqal xtzolom.Nekexwosob’tesi chixtaqsinkil xyaab’ lee kux sa’ xch’olob’ankil xnawom eech’ool, jo’ yookin anajwan, naq k’eeb’il qach’ool sa’ xk’anjel li Nimajwal Dios!
Li Jesus a’an li Kristo.
A’an a’in lix Iglees, li naxb’eresi rik’in lix moos sik’b’ileb’ ru xb’aan.
Jo’kan ninch’olob’ xyaalal, rik’in rahok choq’ eere chejunilex, sa’ lix santil k’ab’a’ li Jesukristo, amen.
K’a’jo’ naq osob’tesinb’ilo chi ch’utlaak wi’chik sa’ li ch’utub’aj-ib’ a’in re chixjunil li ruchich’och’, chi b’eresinb’il xb’aan li qaraarookil profeet, li Awa’b’ej Thomas S. Monson.
Presidente, nakatqara, ut naqaxaqab’ aawankil chi anchal qach’ool!Chiru lin yu’am jo’ aj b’eresihom so’sol ch’iich’, k’a’jo’ naq xinwan chi tenq’anb’il xb’aaneb’ li ulul ch’iich’, a’ut ink’a’ mas x’ajman ru k’anjelak rik’in jun ulul ch’iich’ injunes.
Naq xink’anjelak jo’ aj b’eresinel sa’ jun oficina, xe’wan aj tenq’anel ut aj tz’iib’ li xine’xtenq’a rik’in li k’anjel.Chixjunil a’in kijalman sa’ 1994, naq kinb’oqe’ jo’ jolomil aj b’eresinel sa’ li Iglees.
Rik’in inb’oqb’al k’a’jo’ naq xinru chi k’anjelak chiru was wiitz’in, a’ut k’a’jo’ ajwi’ li tz’iib’anb’il k’anjel kiwan—chi mas wi’chik chiru li xink’oxla naq taaruuq taawanq.Ut xsach inch’ool naq li jun k’anjeleb’aal li mas kik’anjelak chiwu, a’an lin ulul ch’iich’.Ut aran, xb’een wa sa’ lin yu’am, ki’ajman ru ok chi k’anjelak rik’in li jalanil ut sachb’a-ch’oolejil k’anjeleb’aal a’in, li ink’a’ xintaw ru.Chalen chaq xtiklajik, laa’in ut lin ulul ch’iich’ ink’a’ mas sa xoowan.Eb’ aj k’anjenel li seeb’eb’ xch’ool xe’xyal xq’e chixk’utb’al chiwu chan ru roksinkil li ulul ch’iich’.
Xe’wan chi xaqxo chiwix, ut chalen chiwix xe’xye’ li ruq’, ut rik’in ru’ujeb’ li ruq’ xe’tz’iiib’ak sa’ junpaatil chiru li ch’iich’.“Ma nakawil?” chankeb’ we.
“Jo’kan nab’aanuman,” chankeb’.Ink’a’ ajwi’ xwil.
Kich’a’ajko’ chiwu xjalb’al wib’ chi jo’kan.Naq yookin chi tzolok, chanchan yookin chi nach’ok rik’in jun kawil tz’ak.Ki’ajman ru naab’al li hoonal, li yalok wi’chik, li kuyuk, li oyb’enink ut paab’ank, ut naab’al li xwaklesinkil inch’ool xb’aan li wixaqil, ut k’iila litro jun li uk’a li ink’a’ tinye xk’ab’a’.Anajwan, numenaq wiib’ xka’k’aal chihab’ chik, ut sutsuukin xb’aaneb’ li ulul ch’iich’.
Wan incorreo electronico, ut lin na’aj sa’ Twitter ut sa’ Facebook.
Wan we jun li ch’ina xukub’, jun ch’ina ulul ch’iich’, li ulul ch’iich’ li nateeman, ut jun ch’iich’ re chapok jalam-uuch.
Toj maji’ ninru jo’ jun li al li wuqub’ chihab’ xyu’am, a’ut jo’ jun winq setenta chihab’ xyu’am, xin’usa b’ayaq.A’b’anan, wan k’a’ru xink’e reetal.
A’ yaal jo’ nink’ay rik’in li ak’il k’anjeleb’aal, ink’a’ chik ninru chi k’anjelak wi maak’a’ wik’in.Sa’ najter kutan, kiwulak jun esil a’ yaal sa’ junpaat kiru chi alinak jun kawaay.
Re xtaqlankil jun hu, ut xk’ulb’al xsumenkil, ki’ajman ru junjunq kutan, ut wan naq junjunq po.
Anajwan chik, li esil naqataqla naxik k’iila kiloom chiru choxa, malaj k’iila metro rub’el li palaw, re taawulaq rik’in jalan sa’ xjunpak’alil li ruchich’och’, ut wi nab’ay yal ta junjunq k’asal, nokotitz’ ut nalaj qakuyum.Chanchan ak qe jo’ winq, naq a’ yaal jo’ nokok’ay rik’in k’a’ruhaq, us ta q’axal ch’ina-us malaj sachol ch’oolej, ink’a’ chik nasach qach’ool rik’in, ut yal naqil jo’ li k’a’ru natawman yalaq b’ar.Ma jo’kan naqab’aanu rik’ineb’ li yaal re li musiq’ej?Maare ink’a’ nimla maak wi ink’a’ naqab’antioxiheb’ li ak’il k’anjeleb’aal ut ulul ch’iich’.
A’ut ink’a’ us wi jo’kan naqak’oxlaheb’ li junelikil tzol’leb’ re lix evangelio li Jesukristo, li naru najalok re li aamej.
Sa’ lix Iglees li Jesukristo, maak’a’jo’ li k’a’ru xk’eeman qe.
Sutsuuko xb’aan li sachb’a-ch’oolejil b’ihomal re saqen ut yaal, ut a’in naxk’e chink’oxla ma naqak’e reetal chi yaal li k’a’ru wan qe.K’oxlaheb’ li najteril tzolom li ke’b’eek ut ke’aatinak rik’in li Kolonel naq kiwan chi k’anjelak sa’ ruchich’och’.
K’oxla li b’antioxink ut li loq’onink li kinumta sa’ xch’ooleb’ ut kixnujob’resi lix k’a’uxleb’ naq ke’ril a’an chi wakliik chaq sa’ li muqleb’aal, naq ke’reek’a li k’ob’olal sa’eb’ li ruq’.
Kijalman chi junajwa lix yu’ameb’!K’oxlaheb’ li xb’eenileb’ aj Santil Paab’anel sa’eb’ li kutan a’in, li ke’xnaw ru li Profeet aj Jose Smith ut ke’rab’i chixjultikankil li evangelio li k’ojob’anb’il wi’chik.
K’oxla k’a’ru xe’reek’a chixnawb’al naq isinb’il chaq li tz’apleb’ t’ikr li naxjach ru li choxa rik’in li ruchich’och’, ut yoo chi hirmank li saqen ut li nawom sa’ li ruchich’och’, chalen chaq li qachoxahil ochoch taqe’q.A’ut sa’ xb’een chixjunil, k’oxla li xb’een wa xapaab’ ut xataw ru naq laa’at tz’aqal ralalat li Dios, naq li Jesukristo kixkuy rahilal chi anchal xch’ool choq’ reheb’ laa maak laa’at, re naq tatruuq chi ch’aje’k wi’chik, naq tz’aqal yaal lix wankil li tijonelil, ut naru chab’ak’b’al rik’ineb’ li ani raaro aab’an choq’ re li yu’am a’in ut li junelik q’e kutan; naq wan jun yo’yookil profeet sa’ li ruchich’och’ anajwan.
Ma ink’a’ chaab’il ut nim xwankil a’an?Naq naqak’oxla chixjunil a’in, chan ru naru na’uxman naq laa’o ink’a’ sahaq qach’ool chi wank sa’eb’ li ch’utam re li iglees?
Malaj naq nokotitz’ chirilb’al xsa’eb’ li loq’laj hu?
Nink’oxla naq ka’ajwi’ naru na’uxman wi li qach’ool ak numenaq reek’ahom, ut ink’a’ chik naru chireek’ankil li b’antioxink ut li sachok ch’oolej xb’aaneb’ li xninqal ru ut loq’laj maatan li xk’e li Dios qe.
Wankeb’ li yaal li neke’jalok re li yu’amej chiru qilob’aal ut sa’ ru’uj li quq’, a’ut wan naq chi warenaq nokob’eek chiru xb’e li tiikilal.
Wan naq naqak’e reetal lix majelaleb’ li qech aj komonil, ruuchil xtaaqenkil laj Kolol qe.
Nokob’eek chiru jun b’e li nujenaq rik’in chaq’al ru lemtz’ q’ol, ut chanchan kok’ pekeb’ chiqu.Jun esil ak ab’inb’ilNaq saaj winqin chaq, wan naq eb’ li wamiiw xe’patz’ok chirix lin paab’aal.
Ut laa’in xin’ok chixk’utb’al li k’a’ru jalan, jo’ li Aatin re Chaab’il Na’leb’.
Wan naq xinye chan ru naq juntaq’eeto rik’in jalaneb’ chik li iglees aj Kristiano.
Ink’a’ mas xe’xk’e reetal a’in.
A’b’anan, naq xin’aatinak chirix lix nimal ru k’uub’anb’il na’leb’ re sahil ch’oolejil, li kixk’uub’ li qaChoxahil Yuwa’ choq’ reheb’ li ralal xk’ajol, ak xe’raj ab’ink.Jultik we chan ru naq xinyal xtz’iib’ankil jo’ jalam-uuch li k’uub’anb’il na’leb’ re li kolb’a-ib’ chiru jun pisaron sa’ li qach’utleb’aal sa’ Frankfurt, Alemania.
Xintz’iib’a junjunq siram, reetalil li yu’am naq maji’ nokoyo’la, li qayu’am arin, ut li qasutq’ijik rik’ineb’ qachoxahil na’ qayuwa’ chirix li yu’am a’in.Naq saajin chaq, xwulak chiwu xwotzb’al li xnimal ru esil a’in.
Naq xinch’olob’ li na’leb’ a’in rik’in tz’aqal li waatin, kib’utun inch’ool rik’in b’antioxink chiru jun Dios li naxraheb’ li ralal xk’ajol ut jun aj Kolonel li kixtoj qix chiru li kamk ut li xb’alb’a.
K’a’jo’ naq xwulak chiwu li esil a’in re rahok, sahil ch’oolejil, ut yo’onink.Wankeb’ li wamiiw li xe’xye naq neke’reek’a naq ak xe’xnaw li esil a’in, us ta ink’a’ nak’utman li na’leb’ a’in sa’ xpaab’aaleb’.
Chanchan junelik xe’xnaw naq yaaleb’ li na’leb’ a’in, ut chanchan yal yookin chixk’amb’al chi kutankil li k’a’ru ak junelik wanjenaq xxe’il sa’ xchamal xch’ooleb’.Wan qik’in xsumenkileb’ li patz’om!Laa’in nink’oxla naq li junjunq winq malaj ixq naxk’am sa’ xch’ool junjunq li patz’om chirix lix yaalalil li yu’am a’in.
B’ar xinchal chaq?
K’a’ut naq wankin arin?
K’a’ru tink’ul chirix naq tinkamq?Patz’b’il xkomoneb’ li patz’om a’in xb’aaneb’ li winq chalen chaq xtiklajik li ruchich’och’.
Eb’ laj sik’ol na’leb’, laj tzolonel ut laj k’utunel xe’xnumsi xyu’ameb’ ut xe’xtoj xb’ihomaleb’ sa’ xsik’b’al xsumenkil.Laa’in ninb’antioxi naq lix evangelio li Jesukristo li k’ojob’anb’il wi’chik naxsumeheb’ li patz’om q’axal ch’a’aj re li yu’am a’in.
Eb’ li sumenk a’in neke’k’utman sa’ lix Iglees li Jesukristo reheb’ laj Santil Paab’anel sa’ Roso’jikeb’ li Kutan.
Yaaleb’, ch’olch’ookeb’ ru, tiikeb’, ut ink’a’ ch’a’aj xtawb’aleb’ ru.
Musiq’anb’ileb’, ut naqak’uteb’ chiruheb’ li qakok’al li oxib’ chihab’ xyu’ameb’, sa’ xtzoleb’aaleb’ li kok’al.Ex was wiitz’in, laa’o wanko chi junelik, chi maak’a’ qatiklajik ut chi maak’a’ qaraqik.
Junelik wanjenaqo.1 Laa’o tz’aqal li musiq’ejil ralal xk’ajol li Choxahil Na’b’ej Yuwa’b’ej li maajo’q’e te’kamq ut li neke’nawok re chixjunil.Xoochal chaq sa’ lix choxahil na’aj li Qaawa’ qaDios.
Wanko sa’ lix nimal ru junkab’al li Elohim, li Dios Q’axal Taqenaq.
Koob’eek rik’in a’an naq maji’ nokoyo’la.
Kiqab’i chi aatinak, kiqil lix nimal xloq’alil, ut kiqatzol lix b’e.Laa’at ut laa’in xootz’aqon sa’ jun nimla ch’utam b’ar wi’ li qaraarookil Yuwa’ kixk’ut lix k’uub’anb’il na’leb’ choq’ qe—naq toochalq sa’ li ruchich’och’, taqak’ul li qajunxaqalil, naq taqatzol xsik’b’al ru b’ar wan li us ut li ink’a’ us, ut too’usaaq jo’ li ink’a’ raj xooru chixb’aanunkil aran.Naq xoonume’ chiru li tz’apleb’ t’ikr ut xoo’ok sa’ li yu’am a’in, xqanaw naq ink’a’ chik taajultiko’q qe li yu’am koowan chaq junxil.
Taawanq li yalok qix ut li ch’a’ajkilal ut li aaleek.
A’ut xqanaw ajwi’ naq q’axal aajel ru choq’ qe xk’ulb’al qajunxaqalil re tib’ ut b’aq.
Maak’a’jo’ naq xqayo’oni naq sa’ junpaat taqatzol xsik’b’al ru li us, xq’axb’al ru li aaleek xb’aan laj Satanas, ut sa’ roso’jik toosutq’iiq rik’in li qaraarookil Na’ qaYuwa’ sa’ choxa.Xqanaw naq toomaakob’q ut taqab’aanu li ink’a’ us—maare ninqi maak.
A’ut xqanaw ajwi’ naq laj Kolol qe, li Jesukristo, kixye naq a’an taachalq sa’ ruchich’och’, taawanq chi maak’a’ xmaak, ut tixq’axtesi lix yu’am jo’ junelikil mayej.
Xqanaw naq wi taqaq’axtesi li qaam chiru a’an, wi taqakanab’ qib’ chiru, ut taqayal qaq’e chi anchal li qaam chi b’eek sa’ xb’ehil li tiikilal, taaruuq tooch’aje’q ut too’ok wi’chik chiru rilob’aal li qaYuwa’ sa’ Choxa.Chi jo’kan, rik’in paab’aal chirix lix mayej li Jesukristo, laa’at ut laa’in xqak’ulub’a, chi anchal li qach’ool, lix k’uub’anb’il na’leb’ li qaChoxahil Yuwa’.Xb’aan a’in naq wanko sa’ li chaq’al ru ruchich’och’ a’in—xb’aan naq li Dios kixyeechi’i qe li yu’am a’in, ut xqasik’ ru xk’ulub’ankil.
Li qayu’am a’in yal junpaat taawanq, ut taaraqe’q rik’in lix kamik li qaruchich’och’il junxaqalil.
A’b’anan li qawanjik jo’ winq ut ixq maajo’q’e taasachmanq.
Li qamusiq’ taakanaaq chi yo’yo ut taaroyb’eni li wakliik chi yo’yo—jun maatan siib’il xb’aan li qaChoxahil Yuwa’ ut xb’aan li Jesukristo, li Ralal.2 Sa’ li wakliik chi yo’yo, li qamusiq’ ut li qatib’el te’junajimanq wi’chik, chi maak’a’aq xrahil ut xmajelal li tz’ejwalej.Chirix li wakliik chi yo’yo, taawanq xkutankil li raqb’a-aatin.
Us ta chiqajunil sa’ roso’jik tookole’q ut taqak’ul jun awa’b’ejihom re loq’alil, eb’ li neke’xkanab’ rib’ chiru li Dios ut neke’xsik’ xtaaqenkileb’ lix chaq’rab’ ut k’ojob’anb’il k’anjel te’reechani li yu’amej sa’ li junelik q’e kutan li q’axal nim xloq’al, ut li numtajenaq xnimal ru.Li kutan a’an re raqb’a-aatin a’anaq xkutankil li uxtaan ut li rahok—jun kutan naq taak’irtesimanq li yot’b’il ch’oolej, naq taawanq xya’al uhej re b’antioxink ruuchil xya’al uhej re rahilal, naq taatiikob’resimanq ru chixjunil.3Yaal naq taawanq rahil ch’oolejil xb’aan li maak.
Yaal ajwi’ naq taawanq xrahil ut xyot’ik ch’oolej xb’aan li qamajelal, xb’aan xmaak’a’il qana’leb’, xb’aan xkawilal qajolom li ki’isink chaq chiqu jun yu’am chalel li q’axal us raj wi’chik.Ab’anan nink’oxla naq moko ka’aj ta wi’ taak’ojlaaq qach’ool rik’in lix raqb’a-aatin li Dios, taasachq aj b’an wi’ qach’ool rik’in xnimal li ruxtaan, lix chaab’ilal, ut lix rahom choq’ qe, li ralal xk’ajol.
Wi wanjenaq chi chaab’il li rajom qach’ool ut li qab’aanuhom, wi wan qapaab’aal chirix jun li yo’yookil Dios, naru naqoyb’eni li k’a’ru yeeb’il resil xb’aan laj Moroni, “lix sahil raqleb’aal aatin li xnimal ru Jehova, li Junelik aj Raqol Aatin.”4Pro Tanto Quid RetribuamusEx was wiitz’in raarookex inb’aan, ex wamiiw, ma ink’a’ nanujak li qach’ool ut li qak’a’uxl rik’in sahilal ut rik’in sachok ch’oolej, xk’oxlankil li xnimal ru k’uub’anb’il na’leb’ re sahil ch’oolejil li kixkawresi li qaChoxahil Yuwa’ choq’ qe?
Ma ink’a’ nokoxnujob’resi rik’in sahil ch’oolejil xnawb’al li loq’alil li kawresinb’il choq’ reheb’ li neke’k’anjelak chiru li Qaawa’?Wi maajun wa xaweek’a xkomon li sahil ch’oolejil a’in, nakatinb’oq chi sik’ok, chi tzolok, ut chixk’oxlankileb’ li yaalil na’leb’ re li evangelio li k’ojob’anb’il wi’chik.
“Li tiikil k’a’uxlej re li junelik q’e kutan chihilanq sa’ lee k’a’uxl.”5 Che’xch’olob’ chawu li choxahil k’uub’anb’il na’leb’ re li kolb’a-ib’.Wi xereek’a li k’a’aq re ru a’in junxil, ninpatz’ eere, “Ma jo’kan nekexru chireek’ankil anajwan?”6Ink’a’ najter, laa’in xinru chi nume’k sa’ Belfast, Irlanda del Norte.
Naq xinwan aran, xink’e reetal li reetalil li tenamit Belfast, chiru li wan wi’ li aatin, “Pro tanto quid retribuamus,” malaj “K’a’ru taqak’e re xq’ajkamunkil xnaab’alil li xk’eeman qe?”7Nintz’aama re li junjunq qe naq tixk’oxla li patz’om a’in.
K’a’ru taqak’e re xq’ajkamunkil xnimal ru li saqen ut li yaal li xhoy li Dios sa’ qab’een?Li qaraarookil Yuwa’ ka’ajwi’ naxpatz’ naq taqayu’ami li yaal li xqak’ul, naq taqak’am li b’e li xk’e chaq qe.
Jo’kan ut, kawaq qach’ool ut qakanab’ qib’ chiru lix b’eresinkil li Musiq’ej.
Rik’in qaatin ut qab’aanuhom, chiqawotz rik’in li qas qiitz’in li xnimal ru resil lix k’uub’anb’il na’leb’ li Dios re sahil ch’oolejil.
Choob’eresiiq xb’aan li rahok choq’ re li Dios ut reheb’ li ralal xk’ajol, xb’aan naq qas qiitz’ineb’ a’an.
A’in xtiklajik li k’a’ru naru taqab’aanu re xq’ajkamunkil xnaab’alil li xk’eeman qe.Sa’ junaq kutan “li junjunq chi xb’een aqej taab’ase’q, ut li junjunq chi ru’uj aq’ej taach’olob’anq” naq tiik ru lix b’e li Dios, ut tz’aqal re ru lix k’uub’anb’il na’leb’.8 Choq’ eere laa’ex ut choq’ we laa’in, us wi anajwan li kutan a’an.
Chiqach’olob’, jo’ kixye laj Jakob najter, “Aay, k’a’jo’ xnimal lix k’uub’anb’il na’leb’ li qaDios!”9A’in ninch’olob’ rik’in xnimal inb’antioxihom choq’ re li Dios, ut ninkanab’ sa’ eeb’een li wosob’tesihom, sa’ lix k’ab’a’ li Jesukristo, amen.
Ma saa lee ch’ool, ex was wiitz’in raarookex inb’aan.
Jo’ naqaye sa’ Portugues aran Brasil lin tenamit, “Boa tarde!” Osob’tesinb’ilin chi wank eerik’in sa’ xchaq’al ru jolomil ch’utub’aj-ib’ a’in re lix Iglees li Jesukristo reheb’ laj Santil Paab’anel sa’ Roso’jikeb’ li Kutan rub’el xb’eresinkil li qaraarookil profeet, li Awa’b’ej Russell M. Nelson.
Nasach inch’ool rik’in li xnimal ru hoonal a’in re taqab’i lix yaab’ xkux li Qaawa’ sa’ xtz’uumaleb’ re lix moos sa’ ruchich’och’ sa’ li roso’jikeb’ li kutan wanko wi’.Aran Brasil, lin tenamit, k’a’jo’ xk’ihal li ninqi na’ajej k’iche’eb’ ru.
Jun reheb’ a’an, a’an li jwal nawb’il ru, li nima’ Amazonas, jun reheb’ li nima’ jwal nim ut jwal nim roq sa’ chixjunil li ruchich’och’.
Wiib’ li nima’ neke’nume’ roq aran, li Solimoes ut li Negro xk’ab’a’.
Neke’b’eek li roq chi nach’ chiru naab’al kiloom naq maji’ neke’xjunaji rib’ lix ha’il, xb’aan naq eb’ li ha’ jalan jalanq li neke’chal wi’ chaq, lix kawileb’ roq, xq’ixnal ut li k’a’ru neke’xk’am chaq jalan jalanqeb’ ajwi’.
Chirix k’iila kiloom, eb’ li ha’ neke’xjunaji rib’, ut rik’in a’an jun ajwi’ chi roq ha’ nakana.
Ka’ajwi’ naq neke’xk’uli rib’, li nima’ Amazonas naniman xkawil li roq naq nawulak sa’ li palaw Atlantico, naxk’e chi q’ajk lix ha’il li palaw, jo’kan naq toj naru natawman ki’il ha’ naab’al kiloom sa’ li palaw.Jo’ naq eb’ li nima’ Solimoes ut li nima’ Negro neke’b’eek li roq sa’ junajil re xnimob’resinkil ru li nima’ Amazonas, eb’ li ralal xk’ajol li Dios neke’xjunaji rib’ sa’ lix Iglees li Jesukristo k’ojob’anb’il wi’chik a’ yaal b’ar neke’chal chaq, a’ yaal li k’aynaqeb’ wi’ ut a’ yaal chan ru lix wanjikeb’, ut neke’xyo’ob’tesi li xchaq’al ru ch’uut a’in reheb’ laj santil paab’anel re li Kristo.
Toj reetal naq, naqawaklesi qach’ool, naqatenq’a qib’, ut naqara qib’, naqach’utub’ qib’ re xyo’ob’tesinkil jun junajil metz’ew choq’ re xchaab’ilal li ruchich’och’.
Jo’ aj taaqenel re li Jesukristo, li nokob’eek sa’ junajil sa’ li nima’ a’in re li chaab’il ajom, tooruuq chixk’eeb’al li “ki’il ha’ ” re li evangelio re li ani wan xchaqi-eel.Li Qaawa’ naxmusiq’aheb’ lix profeet re naq te’xk’ut chiqu chan ru naru naqatenq’a qib’ ut chan ru naru naqara qib’, re naq tooruuq chixjunajinkil qib’ sa’ li paab’aal ut sa’ li ajom re xtaaqenkil li Jesukristo.
Laj Pablo, li apostol re li Ak’ Chaq’rab’, kixye naq “jo’k’ihalex li ak kub’enaq eeha’ re li Kristo, xetiqib’ eerib’ rik’in li Kristo … xb’aan naq chejunilex laa’exjunex aj chik rik’in li Kristo Jesus.”1Naq sa’ xhoonalil li qakub’iha’ naqayeechi’i xtaaqenkil li Kolonel, naqach’olob’ chiru li Yuwa’b’ej naq wan qach’ool chixk’ulb’al sa’ qab’een lix k’ab’a’ li Kristo.2 Naq naqayal qaq’e chixk’ulb’aleb’ lix choxahil chaab’ilal sa’ li qayu’am, nokojala chiru naq xoowan chaq junxil, rik’in lix tojb’al rix li maak xb’aan li Kristo li Qaawa’, ut li qarahom choq’ reheb’ chixjunil li kristiaan nak’i chi ink’a’ naqak’e reetal.3 Naqeek’a chi maak’a’ qab’alaq’ naq te’qak’aak’ale xwanjikeb’ chixjunileb’ li kristiaan chi chaab’il ut rik’in sahil ch’oolej.
Naqil qib’ jo’ qas qiitz’in qib’, jo’ ralal xk’ajol li Dios li nokochal chaq sa’ choxahil na’ajej, rik’ineb’ chaab’ilal ut rik’ineb’ li k’a’ru naru neke’qataw.
Tento taqil qib’ chiqib’il qib’ ut wanq qach’ool chixk’amb’al li qiiq chiqib’il qib’.4A’an li k’a’ru kixch’olob’ laj Pablo jo’ li tz’aqal rahok.5 Laj Mormon, jun li profeet re lix Hu laj Mormon, kixch’olob’ “lix saq ruhil rahom li Kristo,”6 jo’ li rahok chi tz’aqal jwal ki’, jwal q’un, ut jwal kaw ajwi’.
Li qaprofeet sa’eb’ li kutan a’in, li Awa’b’ej Russell M. Nelson, toje’ kixch’olob’ lix k’utb’esinkil lix saq ruhil rahom li Kristo jo’ li rilb’aleb’ li komon, li naraj naxye ilok chi jayalinb’il ut jwal sant re xraab’aleb’ ut rilb’aleb’ li qas qiitz’in jo’ kixb’aanu li Kolonel.7Qak’ehaq reetal li na’leb’ a’in re rahok ut re ilok, jo’ kixb’aanu li Kolonel, sa’ xyanq xwaklesinkil xch’ooleb’ ut xtenq’ankileb’ li ani toje’ xe’kub’e xha’ ut li neke’xtikib’ rajb’al wulak sa’eb’ li qach’utam sa’ li Iglees.Naq eb’ li ak’ amiiw a’an neke’xkanab’ li ruchich’och’ ut neke’xq’alu lix evangelio li Jesukristo, naq neke’ok jo’ komon sa’ lix Iglees, neke’wulak jo’ xtzolom li Jesukristo, naq neke’yo’la wi’chik sa’ xk’ab’a’ a’an.8 Neke’xkanab’ chi ixb’ej jun ruchich’och’ neke’xnaw ru chi us ut neke’xsik’ ru xtaaqenkil li Jesukristo, rik’in tz’aqal rajom xch’ooleb’, naq neke’xjunaji rib’ sa’ jun ak’ roq “nima’ ” jo’ li nimla nima’ Amazonas—jun li nima’ jwal nim xmetz’ew chi wank sa’ chaab’ilal ut sa’ tiikilal li nawulak toj rik’in li Dios.
Li apostol aj Pedro naxch’olob’ naq “sik’b’il eeru choq’ loq’laj iyaj, laa’ex aj tij sa’ xk’anjel li nimajwal Rey, santil tenamitex; laa’ex jun tenamit b’oqb’il chi ok sa’ li reechanihom li Dios.”9 Naq eb’ li ak’ amiiw a’an neke’xjunaji rib’ sa’ li ak’ nima’ a’in maji’ nawb’il ru xb’aaneb’, sa’ xtiklajik naru neke’reek’a naq saxchsookeb’ b’ayaq.
Eb’ li ak’ amiiw a’an li yookeb’ chixjunajinkileb’ rib’ sa’ jun li nima’ li wan jun ajwi’ xxe’, x’qixnal, ut li k’a’ru wan chi sa’—jun li nima’ li wan xk’aytesinkil rib’, xwanjik, ut raatinul.
Li ak’ yu’am a’in sa’ li Kristo maare kaw ru naq te’ril.
K’oxlahomaq chiru jun k’asal k’a’ru naru neke’reek’a naq te’rab’i xb’een sut li aatin jo’ li “q’ojyin re junkab’al,” “ch’utam re li obispil choq’ reheb’ li saaj,” “domingo re kuyuk sa’,” “kub’iha’ choq’ reheb’ li kamenaq,” “roxichal li hu,” ut wan chik xkomon.Moko ch’a’aj ta xk’eeb’al reetal k’a’ut naq neke’reek’a naq sachsookeb’.
Sa’eb’ li hoonal a’an, naru neke’xpatz’ rib’ xjuneseb’, “Ma wan junaq na’ajej choq’ we arin?
Ma tz’aqal k’ulub’ejin sa’ lix Iglees li Jesukristo reheb’ laj Santil Paab’anel sa’ Roso’jikeb’ li Kutan?
Ma naraj wu li Iglees?
Ma tintaweb’ ak’ amiiw wankeb’ xch’ool chintenq’ankil?”Ex inraarookil amiiw, sa’eb’ li hoonal a’an, laa’o li wanko sa’ jalan jalanq xcha’al li b’e re li tzolomil tento taqaye’ li quq’ reheb’ li ak’ qamiiw, xk’ulub’ankileb’ a’ yaal b’ar wankeb’, ut xtenq’ankileb’, xraab’aleb’, ut roksinkileb’ sa’ li qayu’am.
Chixjunileb’ li ak’ amiiw a’an a’aneb’ xraarookil alal ut xrab’in li Dios.10 Ink’a’ naru naqakanab’ chi xik junaq reheb’ a’an xb’aan naq, jo’ naq li nima’ Amazonas naraj ru li roq ha’ nanimob’resin ru, laa’o neke’qaj ru a’an jo’ naq a’aneb’ neke’raj qu re toowulaq jo’ jun metz’ew choq’ re chaab’ilal sa’ li ruchich’och’.Eb’ li ak’ qamiiw neke’xk’am chaq xseeb’aleb’, xsahileb’ xch’ool, ut li k’a’ru us kixk’e chaq li Dios reheb’.
Lix sahileb’ xch’ool xb’aan li evangelio naru nokoxb’on, ut tooxtenq’a chixkawob’resinkil li xnawom qach’ool.
Neke’xk’am ajwi’ chaq ak’ k’a’uxleb’aal re xtawb’al ru li yu’am ut li evangelio.Chalen chaq junxil nak’utman chiqu chan ru naru neke’qatenq’a li ak’ qamiiw re te’reek’a naq k’ulb’ileb’ ut raab’ileb’ sa’ lix Iglees li Jesukristo k’ojob’anb’il wi’chik.
Neke’raj ru oxib’ li na’leb’ re naq kaw wanqeb’ ut tiikaqeb’ chi paab’aak chiru chixjunil lix yu’ameb’:Xb’een, neke’raj ru asb’ej iitz’inb’ej sa’ li Iglees li maak’a’eb’ xb’alaq’ rik’ineb’, tz’aqal amiiweb’ ut tiikeb’ li naru neke’xsik’ rajlal, li te’b’eeq rik’ineb’ a’an ut te’xsume xpatz’omeb’.
Jo’ komon, tento taqak’e reetal ani ak’eb’ naq nokowulak chaq sa’eb’ li kok’ k’anjel ut sa’eb’ li ch’utam sa’ li iglees, maak’a’ na’ajman re k’a’ru laa teneb’ankil, laa k’anjel, ut laa k’a’uxl wan.
Naru neke’qab’aanu kok’ k’a’aq re ru re xtenq’ankileb’ li ak’ qamiiw te’reek’a naq raab’ileb’ ut k’ulb’ileb’ sa’ li Iglees, jo’ k’ehok sahil ch’oolej, se’ek chi maak’a’ b’alaq’, chunlaak sa’ komonil re b’ichank ut loq’lonink, xk’eeb’al xnaweb’ ru jalaneb’ chik li komon, ut xkomon chik.
Naq naqate li qach’ool rik’ineb’ li ak’ qamiiw chi jo’ka’in, yooko k’anjelak sa’ xmusiq’ rilb’aleb’ li qakomon.
Naq nokok’anjelak chiruheb’ jo’ kixb’aanu li Kolonel, ink’a’ te’reek’a naq “ab’leb’ sa’eb’ li qa’okeb’aal.” Te’reek’a b’an naq k’ulb’ileb’ sa’ qayanq ut te’ruuq chixtawb’aleb’ ak’ ramiiweb’, ut jwal nim wi’chik, te’reek’a lix rahom li Kolonel rik’in naq naqileb’ chi maak’a’ qab’alaq’.Xkab’, eb’ li ak’ amiiw neke’raj ru jun xteneb’ankileb’—xhoonaleb’ re te’k’anjelaq chiruheb’ li ras riitz’in.
Li k’anjelak chiruheb’ qas qiitz’in a’an jun xnimal ru maatan natawman sa’ lix Iglees li Jesukristo reheb’ laj Santil Paab’anel sa’ Roso’jikeb’ li Kutan.
A’an jun na’leb’ li naru naqakawob’resi wi’ li qapaab’aal.
Li junjunq chi ak’il amiiw naraj ru li hoonal a’an.
Us ta li obiisp ut li ch’uutil aj k’anjel sa’ li teep wankeb’ xteneb’ankil re k’ehok b’oqb’il k’anjel chirix naq neke’kub’e xha’, maak’a’ k’a’ru naramok qe, jo’ komon, re naq taqab’oqeb’ li ak’ qamiiw re toohe’xtenq’a chi k’anjelak chiruheb’ li qas qiitz’in chi moko k’uub’anb’il ta malaj sa’eb’ li k’anjel k’uub’anb’ileb’ ru.Rox, eb’ li ak’ amiiw tento “te’ch’olaniiq xb’aan lix chaab’il aatin li Dios.”11 Naru naqatenq’aheb’ chixraab’al ut chixnawb’aleb’ ru li loq’laj hu naq neke’ril ru ut neke’k’oxlak chirix lix k’utumeb’ a’an, rik’in xch’olob’ankileb’ chiru li esil ut xch’olob’ankileb’ li aatin ch’a’aj xtawb’aleb’ ru.
Naru ajwi’ naqak’ut chiruheb’ chan ru xk’ulb’al qab’eresinkil sa’ junjunqal rik’in xtzolb’aleb’ rajlal li loq’laj hu.
Jo’kan ajwi’, naru naqanach’ob’resi qib’ rik’ineb’ li ak’ qamiiw sa’eb’ li rochoch ut jo’q’ehaq xb’oqb’aleb’ sa’eb’ li qochoch ut sa’eb’ li kok’ k’anjel sa’ li Iglees, re xtenq’ankileb’ chixjunajinkileb’ rib’ sa’ xkawil roq li nima’ re xch’uuteb’ laj santil paab’anel.Rik’in xk’eeb’al reetal li k’a’ru te’xk’aytesi wi’ rib’eb’ ut li yale’k tento te’xnumsi li ak’ qamiiw naq neke’ok jo’ komon sa’ lix junkab’al li Dios, jo’ qas qiitz’in, naru naqaatinaheb’ chirix chan ru qanumsihomeb’ a’an laa’o sa’ li qayu’am.
A’an tixtenq’aheb’ chixnawb’al naq moko xjunes ta wankeb’ ut naq li Dios taarosob’tesiheb’ naq neke’xk’anjela xpaab’aaleb’ sa’ lix yeechi’ihom.12Naq eb’ li nima’ Solimoes ut li nima’ Negro neke’xjunaji rib’, li nima’ Amazonas naniman xwankil ut xmetz’ew.
Jo’kan ajwi’, naq laa’o ut eb’ li ak’ qamiiw naqajunaji qib’ chi yaal, lix Iglees li Jesukristo k’ojob’anb’il wi’chik naniman xmetz’ew ut naxaqli chi kaw.
Lin raarookil ixaqil, xRosana, ut laa’in jwal nokob’antioxin xb’aaneb’ li xe’tenq’an qe chixjunajinkil qib’ sa’ li ak’ nima’ a’an naab’al chihab’ chaq anajwan, naq xqaq’alu lix evangelio li Jesukristo sa’ li qatenamit Brasil.
Chiru xnumikeb’ li chihab’, eb’ li chaab’il kristiaan a’an chi yaal naq koohe’ril ut koohe’xtenq’a chi b’eek sa’ li tiikilal.
Nokob’antioxin xb’aaneb’.Eb’ li profeet sa’ xjunpak’alil li ruchich’och’ ke’xnaw tz’aqal k’a’ru tento te’xb’aanu re naq eb’ li ak’ amiiw te’b’eeq chi tiik sa’ junajil sa’ li ak’ nima’ re chaab’ilal re xik sa’ li junelik yu’am.
Qayehaq, rik’in rilb’aleb’ chaq li qakutan ut rik’in xnawb’al naq taqanumsiheb’ ajwi’ a’an,13 laj Moroni kixk’e junjunq reheb’ li na’leb’ a’an aajeleb’ ru sa’ lix tz’iib’ahom sa’ lix Hu laj Mormon:“Ut chirix naq k’ulb’ileb’ choq’ re li kub’iha’, ut k’anjelanb’ileb’ ut ch’ajob’resinb’ileb’ xb’aan lix wankil li Santil Musiq’ej, ke’k’ehe’ sa’ ajl sa’ xyanq li tenamit re lix iglees li Kristo, ut ke’k’uulaman xk’ab’a’eb’, re naq te’jultikamanq ut te’ch’olaniiq xb’aan lix chaab’il aatin li Dios, re te’kanaaq sa’ li tiikil b’e, re naq rajlal te’yo’leq rik’in tijok, ut te’xkanab’ rib’ ka’ajwi’ chiru lix k’ulub’ejil li Kristo, a’an aj yoob’anel ut aj choyonel re lix paab’aaleb’.“Ut li iglees ke’ch’utla chi kok’ aj xsa’, re kuyuk sa’ ut re tijok, ut re raatinankil rib’ chirib’ileb’ rib’ chirix lix chaab’ilal li raameb’.”14Ex raarookil wochb’een sa’ lix k’anjel li Qaawa’, nink’oxla naq naru toochaab’ilo’q chi us ut tento raj taqab’aanu naq naqak’uleb’ chi chaab’il li ak’ amiiw sa’ li Iglees.
Nekexinb’oq chixk’oxlankil k’a’ru naru naqab’aanu re xk’ulb’aleb’, xk’ulub’ankileb’, ut xtenq’ankileb’ chi us, rik’in xtikib’ankil sa’ li domingo chal re.
K’ehomaq reetal naq lee k’anjel sa’ li Iglees ink’a’ tixram cheru xk’eeb’al xk’ulunikeb’ li ak’ amiiw sa’eb’ li ch’utam ut eb’ li kok’ k’anjel sa’ li Iglees.
Sa’ xb’een chixjunil, eb’ li aamej a’an jwal nim xloq’aleb’ sa’ rilob’aal li Dios ut jwal aajeleb’ wi’chik ru chiruheb’ li ch’utam ut eb’ li kok’ k’anjel.
Wi naqileb’ li ak’ qamiiw rik’ineb’ li qaam nujenaqeb’ rik’in li saq ruhil rahok jo’ kixb’aanu li Kolonel, ninyeechi’i eere, sa’ xk’ab’a’ a’an, naq a’an tooxtenq’a sa’eb’ lix yalb’al qaq’e.
Naq nokowan jo’ aj tiikil ilonel reheb’ li komon, jo’ kixb’aanu li Kolonel, eb’ li ak’ qamiiw te’xtaw li tenq’ neke’raj ru re naq xaqxooqeb’ chi kaw, kawaqeb’ xch’ool, ut tiikaqeb’ chi paab’ank toj sa’ roso’jik.
Te’xjunaji rib’ qik’in re wulak jo’ xtenamit li Dios kaw xmetz’ew ut toohe’xtenq’a chixk’amb’al ki’il ha’ sa’ li ruchich’och’ li naraj ru sa’ junpaat li rosob’tesihom lix evangelio li Jesukristo.
Eb’ li ralal xk’ajol li Dios a’an te’reek’a naq “moko ab’leb’ ta chik chi moko yal aj numeleb’ ta, a’aneb’ b’an chik rech tenamitileb’ laj santil paab’anel, wankeb’ anajwan sa’ rochoch li Dios.”15 Ninjultika eere naq a’aneb’ te’xk’e reetal lix wanjik li qaKolonel, li Jesukristo, sa’ lix Iglees a’an.
Toj yooqeb’ chi b’eek qik’in jo’ jun li nima’ li nak’amok sa’ chixjunil li k’a’ru chaab’il toj reetal naq li Qaawa’ Jesukristo tixk’uleb’ chi teeto lix telb’ ut te’rab’i li Yuwa’b’ej chixyeeb’al: “Taawanq eeyu’am chi junelik.”16Nekexinb’oq chixsik’b’al lix tenq’ li Qaawa’ re xraab’aleb’ lee ras eeriitz’in jo’ naq nekexxra a’an laa’ex.
Chiqataaqe lix na’leb’ laj: “Jo’kan ut, ex was wiitz’in raarookex inb’aan, tijonqex chiru li Yuwa’b’ej chi anchal xmetz’ew eech’ool, re texnujaq rik’in li rahok a’in, li naxk’e sa’ xb’eeneb’ chixjunil li tz’aqal neke’taaqenk re li Jesukristo, li Ralal.”17 Ninch’olob’eb’ xyaalal li yaal a’in, ut ninb’aanu sa’ xk’ab’a’ li Jesukristo, amen.
Ex was wiitz’in raarookex inb’aan, xoowan chiroyb’eninkil li hoonal tooruuq wi’chi chixch’utub’ankil qib’ eerik’in sa’ li jolomil ch’utub’aj-ib’ re octobre re li Iglees.
Naqak’e jun sahil k’ulunik eere chejunjunqalex.
Q’axal naqab’antioxi eere lee tij choq’ qe.
Naqeek’aheb’ chi yaal.
B’antiox eere!Naqab’antioxi eere lix yalb’al eeq’e chixk’anjelankil li xnimal ru na’leb’ k’eeb’il sa’ li jolomil ch’utub’aj-ib’ waqib’ po chaq.
Eb’ li awa’b’ej re oqech chiru li ruchich’och’ neke’xsik’ lix b’eresinkileb’ re xtusub’ankileb’ chi ak’il lix molameb’ li xb’eenil.
Eb’ li winq sa’eb’ li molam a’an rochb’eeneb’ ajwi’ li qachaab’il komon ixq sa’ li Komonil re Tenq’ank yookeb’ chi k’anjelak chi k’eek’ookeb’ xch’ool chirilb’aleb’ li qakomon ixq ut winq chi jwal sant ut taqenaq wi’chik.
Musiq’anb’ilo xb’aan lix chaab’ilal eech’ool ut lix yalb’al eeq’e chixk’amb’al chaq lix rahom li Kolonel rik’ineb’ lee junkab’al, lee rech kab’al, ut lee ramiiw ut chirilb’aleb’ jo’ tixb’aanu raj a’an.Chalen chaq li ch’utub’aj-ib’ re abril, li Hermana Nelson ut laa’in xooch’utla rik’ineb’ li komon chiru chixjunil li ruchich’och’, toj sa’eb’ li ch’och’ sa’ xyi li palaw.
Sa’ Jerusalen ut Harare, sa’ Winnipeg ut Bangkok, qilom lee nimla paab’aal ut lix kawilal lix nawom eech’ool.Jwal nasaho’ qach’ool naq naab’aleb’ li qasaaj li xe’ok sa’ lix teep li Qaawa’ choq’ reheb’ li saaj re tenq’ank chixch’utub’ankil laj Israel li jek’inb’ileb’.1 Naqab’antioxi eere!
Ut naq ink’a’ teekanab’ xtaaqenkil inb’oqom k’eeb’il sa’ li qach’utam choq’ reheb’ li saaj li xk’utb’esiman chiru chixjunil li ruchich’och’, yookex chixk’utb’al jun li eetalil tento taqataaqe laa’o.
Ut jwal chaab’il li jalaak yookex chixk’eeb’al chi uxmank!Chiru junjunq chihab’, laa’o li wanko sa’eb’ li jolomil ch’utam re li Iglees yooko chixtz’ilb’al rix ut chixpatz’b’al: chan ru naq naru naqak’am li evangelio sa’ lix saqalil ru, jo’eb’ ajwi’ li k’ojob’anb’il k’anjel rik’ineb’ li junelikil osob’tesink rik’in chixjunileb’ li ralal xk’ajol li Dios?Jo’ aj Santil Paab’anel sa’ Roso’jikeb’ li Kutan, k’aynaqo chixk’oxlankil naq li “iglees” a’an k’a’ruhaq li nak’ulman sa’eb’ li qach’utleb’aal kab’l, ut tenq’anb’il xb’aan li nak’ulman sa’ li ochoch.
Tento taqajal li na’leb’ a’in.
Anajwan ut naq na’ajman ru jun Iglees jayalinb’il sa’ li ochoch, li tenq’anb’il xb’aan li nak’ulman sa’eb’ li qach’utleb’aal kab’l re uq’ej, teep, ut oqech.Naq yoo chi nimank li Iglees sa’ ruchich’och’, wankeb’ naab’al li komon li maak’a’eb’ xkapiiy—ut maare ink’a’ te’xk’ul sa’ junpaat.
Jultik we jun li junkab’al li tento te’xch’utub’ rib’ sa’ rochoch.
Xinpatz’ re li na’b’ej ma sa li xik sa’ iglees sa’ li rochoch?
A’an xsume, “nawulak chiwu!
Ink’a’ chik naroksi li yib’ ru aj aatin lin b’eelom sa’ qochoch, xb’aan naq naxnaw naq taarosob’tesi li loq’laj wa’ak arin rajlal domingo.”Li tz’aqal rajom li Iglees, wanjenaq chalen chaq junxil, a’an xtenq’ankil chixjunileb’ li komon chixnimob’resinkileb’ xpaab’aal chirix li Qaawa’ Jesukristo ut lix tojb’al rix li maak kixb’aanu, xtenq’ankileb’ chixb’aanunkil ut chixpaab’ankileb’ lix sumwank rik’in li Dios, ut xkawob’resinkileb’ ut xtz’apb’aleb’ sa’ junajil chi junelik lix junkab’aleb’.
Sa’ li ruchich’och’ anajwan, jwal ch’a’aj a’an.
Laj tza yoo chixk’ihankil lix pleetihom chirix li paab’aal, chiqix laa’o, ut chirix li qajunkab’al.
Re naq ink’a’ toosachq sa’ musiq’ej, tento xpleetinkil a’an rik’in li qachaab’il k’uub’anb’il na’leb’.
Jo’kan ut, anajwan naqaq xb’aanunkil jun tusub’ank li tixkawob’resiheb’ li qakomon ut lix junkab’aleb’.Chiru naab’al chihab’, eb’ laj jolominel re li Iglees yookeb’ chixyiib’ankil jun ak’ tzolok li tixkawob’resiheb’ li junkab’al ut li komon rik’in jun k’uub’anb’il na’leb’ jayalinb’il sa’ li ochoch ut tenq’anb’il xb’aan li Iglees re xtzolb’al li tzol’leb’ re li evangelio, re xkawob’resinkil paab’aal, ut re xtenq’ankil li loq’onink sa’ junesal.
Lix yalb’al qaq’e chiruheb’ li chihab’ a’in re xloq’oninkil ru li hilob’aal kutan—re taa’ok a’an choq’ sahil kutan ut jun eetalil chiru li Dios chixk’utb’al li qarahom choq’ re—taatenq’aaq xb’aan li jalok li taqab’aanu anajwan.Sa’ li eq’la a’in, taqaye resil jun ak’ na’leb’ chirix ut jun xjunajinkil li xtzolb’al li evangelio sa’ li ochoch ut sa’ li Iglees.
Teneb’anb’il sa’ xb’een li junjunq qe sa’ junesal li k’iik sa’ musiq’ej.
Ut eb’ li loq’laj hu neke’xk’ut chi saqen ru naq teneb’anb’il sa’ xb’eeneb’ li na’b’ej yuwa’b’ej xk’utb’al li evangelio chiruheb’ li ralal xk’ajol.2 Taqlanb’il chaq sa’ choxa naq teneb’anb’il sa’ xb’een li Iglees xtenq’ankil li junjunq komon chixnimob’resinkil lix nawom chirix li evangelioAnajwan, li Elder Quentin L. Cook tixch’olob’eb’ li aajel ruhil jalok a’in.
Junajinb’ileb’ chixjunileb’ li komon sa’ lix Ch’utam li Xb’eenil Awa’b’ejil ut lix Molameb’ li Kab’laju chi Apostol sa’ li esil a’in.
Naqak’e reetal rik’in qab’antioxihom lix musiq’anb’il na’leb’ li Qaawa’ li kixb’eresi lix yiib’ankileb’ li k’uub’anb’il na’leb’ ut k’anjel li te’k’utb’esiiq xb’aan li Elder Cook.Ex was wiitz’in raarookex inb’aan, ninnaw naq yo’yo li Dios!
Li Jesus a’an li Kristo!
A’an a’in lix Iglees li naxb’eresi rik’in profeetil aatin ut li k’utb’esihom chiruheb’ lix tuulanil moos.
Chirix a’in ninch’olob’ xyaalal sa’ xk’ab’a’ li Jesukristo, amen.
Ex was wiitz’in, ma ink’a’ q’axal chaab’il li xk’ulb’al li na’leb’ k’utb’esinb’il chaq sa’ choxa rik’in li Awa’b’ej Russell N. Nelson ut eb’ laj jolominel qe sa’ li Iglees li nokoxb’oq chixyu’aminkil jun ak’ ut santil xjayal li qayu’am,1 sa’ qochoch ut sa’ li iglees, chi anchal li qach’ool, li qak’a’uxl, ut li qametz’ew?Ma aab’aanuhom jun sutaq k’a’ruhaq li xaweek’a naq moko kawresinb’ilat ta malaj naq ink’a’ nakatru chixb’aanunkil, a’ut toj xat-osob’tesiik xb’aan naq xayal xb’aanunkil?Laa’in inb’aanuhom a’an.
Wahe’ jun reetalil a’an.Junjunq chihab’ chaq anajwan, li Elder Richard G. Scott, jun komon re lix Molameb’ li Kab’laju chi Apostol, kixpatz’ we, “Gerrit, ma taawaj xb’onb’al jun jalam-uuch wik’in?”Li Elder Scott kixye naq kitenq’aak xb’aan li b’onok chi ilok ut chi yiib’ank.
A’an kixtz’iib’a: “K’e aach’ool chixyiib’ankil k’a’ruhaq, us ta ink’a’ jwal chaq’al ru li nakayiib’.
… Li seeb’al chi yiib’ank naru tatxk’e chi b’antioxink xb’aan laa yu’am ut li seeb’al k’eeb’ileb’ aawe xb’aan li Qaawa’ naq xatxyo’ob’tesi.
… Wi nakatsik’ok-u chi chaab’il, ink’a’ mas li hoonal taaraj ru li na’leb’ a’an.”2Li Awa’b’ej Henry B. Eyring naxch’olob’ naq eek’asinb’ileb’ lix k’oxlahom xb’aan “jun eek’ahom re rahok,” jo’ “lix rahom jun aj Yo’ob’tesinel li naraj naq li ralal xk’ajol te’wulaq jo’ chanru a’an—re te’yo’ob’tesinq ut te’yiib’anq.”3 Eb’ li k’a’aq re ru yiib’anb’ileb’ xb’aan li Awa’b’ej Eyring neke’xk’ut jun “musiq’ejil ilok junaj ru chirix li xnawom ch’oolej ut li paab’aal.”4Lix b’onb’il jalam-uuch li Awa’b’ej Boyd K. Packer naxk’utb’esi jun esil jwal aajel ru re li evangelio: “Li Dios a’an aj Yo’ob’tesihom re li choxa ut li ruchich’och’ ut chixjunil li k’a’aq re ru wan, chixjunil li rax pim naxch’olob’ xyaalal li yo’ob’tesink a’an b’eresinb’il chaq sa’ choxa, ut wan jun tz’aqal xjunajil chixjunil li wan sa’ ruchich’och’, li ciencia, ut lix evangelio li Jesukristo.”5Laj Alma kixch’olob’ xyaalal, “Chixjunil li k’a’aq re ru naxk’ut naq wan jun li Dios.”6 Sa’ li Tzoleb’aal reheb’ li Kok’al, eb’ li qakok’al neke’xb’icha, “Laa’in wab’ihom xb’icheb’ li kok’ xul, wilom xchaq’al ru li choxa, … Sahilal sa’ inch’ool xweek’a, naq wankin arin sa’ li chaq’al ru ch’och’ xk’e chaq we lin Yuwa’ sa’ choxa.”7 Jun aj tz’iib’anel, laj Victor Hugo naxnima ru li “sachb’a-ch’oolejil komonil wankeb’ wi’ li k’a’ru yo’yo ut li k’a’ru ink’a’ yo’yo sa’ li ruchich’och’ a’in, jo’ li nimla saq’e toj li xul q’axal ka’ch’in.
… Chixjunileb’ li tz’ik neke’purik sa’ choxa chi chapb’il li junelik qe’ kutan sa’ roqeb’.
… Jun li nebulosa a’an chanchan rochoch li sank choq’ reheb’ li chahim sa’ choxa.”8Ut a’an nokoxk’am wi’chik rik’in lix b’oqom li Elder Scott.“At Elder Scott,” chankin, “Nawaj raj naq taanimanq inseeb’al chi ilok ut chi yiib’ank.
Nasaho’ inch’ool chixk’oxlankil naq li qaChoxahil Yuwa’ nab’onok rik’ineb’ li choql neke’b’olbot ut rik’in chixjunileb’ lix b’onol li choxa ut li ha’.
“A’b’anan”—aran kinxaqli chiru jun najtil hoonal—“At Elder Scott,” chankin, “Maak’a’ inseeb’al chi b’onok.
Na’ok ink’a’uxl naq tattitz’q chixyalb’al aaq’e chintzolb’al.”Kise’ek li Elder Scott ut kixk’uub’ xhoonal naq taqach’utub’ qib’.
Naq kiwulak li eetanb’il kutan, a’an kixkawresi li hu, li b’on, ut li b’onleb’.
A’an kixyiib’ junjunq li jalam-uuch ut kixtaq’resi li hu choq’ we.Kiqoksi jo’ jun reetalil li taqab’on, jun lix ch’ina-usil b’onb’il jalam-uuch, li k’ab’a’inb’il Jun li xam sa’ xkub’sinkil li saq’e.
Naq yooko chi b’onok, koo’aatinak chirix li paab’aal—naq naqil lix saqen ut naqeek’a lix q’ixnal li xam, noko’el sa’ li aak’ab’ ut li wiib’ank ch’oolej li wan chiqix—naq wan naq chiru jun najtil q’ojyin re junaatalil, sa’ lix xamlel li qapaab’aal naru taqataw li yo’onihom ut lix k’ojob’ankil li qach’ool.
Ut relik chi yaal naq taachalq li saqewk.
Lix xamlel li qapaab’aal—a’ li nanaq sa’ qach’ool, li qanumsihom, ut li qosob’tesihom re paab’aal chirix li rusilal li Dios ut lix q’unil uxtaan sa’ li qayu’am—nokoxkawob’resi chiru li q’ojyin.Lix nawom inch’ool a’an—naq choq’ reheb’ li neke’xsik’, neke’xk’ulub’a, ut neke’royb’eni—li saqewk re li paab’aal taachalq malaj naru taasutq’iiq, us ta wan naq timil timil nak’ulman.
Li saqen taachalq naq naqaj ru ut naqasik’, naq wan li qakuyum ut naq noko’ab’in chiru lix taqlahom li Dios, naq wan qach’ool chixk’ulb’al li ruxtaan, lix k’irtesihom, ut lix sumwank li Dios.Naq koo’ok chi b’onok, li Elder Scott kixwaklesi inch’ool, “Gerrit, rik’in jun ajwi’ li tzolok, taab’on k’a’ruhaq li taawaj raj xk’uulankil ut xjultikankil.” Yaal li kixye li Elder Scott.
Nim xloq’al choq’ we xjalam-uuch li xam li kinixtenq’a chixb’onb’al li Elder Scott.
Jwal b’ab’ay chaq inseeb’al chi b’onok ut toj jo’kan ajwi’ anajwan, a’b’an xjultikankil lix xamlel li qapaab’aal naru tixwaklesi qach’ool rik’in li oob’ chi na’leb’ a’in.Li xb’een, lix xamlel li qapaab’aal naru tixwaklesi qach’ool chixtawb’al li sahil ch’oolejil sa’ li yo’ob’tesink sa’ xyaalal.Naru xtawb’al li sahil ch’oolejil sa’ li k’oxlak, li tzolok, ut xb’aanunkil li k’a’ru ak’ ut chaab’il.
K’a’jo’ wi’chik naq yaal a’an naq naqanimob’resi li qapaab’aal ut naqakanab’ wi’chik qib’ chiru li qaChoxahil Yuwa’ ut li Jesukristo, li Ralal.
Ink’a’ wan li qawankil re xkolb’al qib’ yal rik’in xraab’al qib’.
A’b’an li qaChoxahil Yuwa’ nokoxra ut naxnaw qu k’a’jo’ wi’chik chiru naq naqara qib’ ut naqanaw qib’ qajunes.
Naru taqakanab’ qib’ chiru li Qaawa’ ut maawa’ chiru li qak’a’uxl qana’leb’.9Ma xk’ulman jun sutaq naq ka’ajwi’ laa’at ink’a’ xatb’oqe’ sa’ jun ninq’e?Ma xk’ulman jun sutaq naq xsik’e’ laa wu laa’at sa’ xraqik, malaj ink’a’ ajwi’ xsik’e’ aawu naq yookeb’ chixch’utub’ankil jun li equipo?Ma xakawresi aawib’ jun sutaq choq’ re jun li tz’ilok-ix sa’ li tzoleb’aal malaj re xk’ulb’al jun trab’aaj, k’a’ruhaq jwal xawaj xk’ulb’al—ut xaweek’a naq ink’a’ xatru?Ma xattijok jun sutaq choq’ re jun aawochb’een, a’ut chirix a’an xejach eerib’?Ma wan laa yajel nakana chiru xnajtil li yu’amej, ma xatkanab’aak xb’aan laa sum aatin, malaj ma xak’ul rahilal xb’aan laa junkab’al?Rik’in li paab’aal wan ajwi’ li ajom ut li xtaql ch’oolej re paab’ank.
Naq naqak’anjela lix taql qach’ool k’eeb’il qe xb’aan li Dios ut naqoksi chixjunil li qaseeb’al sa’ tuulanil ut paab’aal, li qaKolonel, li Jesukristo, naru tooxtenq’a chixnumsinkileb’ lix cha’a’ajkilal jo’ ajwi’ lix sahilal li yu’amej.
Li paab’aal nachal ajwi’ rik’in ab’ink chiruheb’ lix taqlahom li Dios, k’eeb’il re qosob’tesinkil naq naqataaqe lix b’e a’an re li sumwank.Naq xqeek’a, malaj toj naqeek’a, li wiib’ank ch’oolej, li junaatalil, li josq’il, li rahil ch’oolej, malaj naq najt wankeb’ rik’in li Dios ut lix Iglees k’ojob’anb’il wi’chik, naru naq taa’ajmanq ru xkomon chik li yalok-q’e ut li paab’aal re ok wi’chik sa’ lix b’e a’an re li sumwank.
A’b’an k’a’jo’ x’aajelil ru!
B’aanuhomaq usilal, chalqex, malaj sutq’inqex rik’in li Qaawa’ Jesukristo!
Lix rahom li Dios q’axal kaw wi’chik chiru xb’ak’leb’ li kamk—sa’ tib’elej ut sa’ musiq’ej.10 Lix tojb’al rix li maak xb’aan li Kolonel wan chi junelik ut chi maak’a’ roso’jik.
Chiqajunilo nokosach sa’ li b’e ut ink’a’ nokowulak.
Naru naq laa’o, chiru jun hoonal, toosachq sa’ li b’e.
Rik’in rahok, li Dios naxk’ojob’ qach’ool naq maak’a’ naxye b’ar wanko malaj k’a’ru qab’aanuhom, maak’a’ li na’ajej b’ar wi’ ink’a’ chik nokoru chi sutq’iik.
A’an nokoroyb’eni re qaq’alunkil.11Li xkab’, lix xamlel li qapaab’aal naru tixwaklesi qach’ool chirilb’aleb’ li qakomon rik’in jun ak’il ilom li q’axal wi’chik taqenaq, loq’, ut nujob’resinb’il rik’in li Musiq’ej.Rilb’aleb’ li komon chi jo’ka’in naxk’am chaq li sachb’a-ch’oolej ut li osob’tesink re li okenk sa’eb’ li sumwank—b’ar wi’ naqeek’a lix rahom li Dios ut naqasik’ rilb’al li qakomon rik’in li eek’ahom a’an.Toje’ chaq, li Hermana Gong ut laa’in xqanaw ru jun li yuwa’b’ej ut lix junkab’al li osob’tesinb’ileb’ xb’aan jun aj k’amol re li tijonelil tiik xch’ool li xpatz’ re lix obiisp ma naru a’an (a’ laj k’amol re li tijonelil a’an) taa’ok choq’ rochb’een li yuwa’b’ej a’an sa’ li tzolok ochochnal.
Li yuwa’b’ej a’an ink’a’ chik nawulak sa’ iglees ut maak’a’ naraj rik’in li tzolok ochochnal.
A’b’an naq x’ok chi jalaak xch’ool li yuwa’b’ej, a’an ut laj k’amol re li tijonelil aj rahonel xe’ok chirula’ankileb’ “lix” junkab’aleb’.
Chirix jun li ula’anink xe’xb’aanu, li rixaqil—a’an ajwi’ ink’a’ nawulak sa’ iglees sa’ li hoonal a’an—xpatz’ re lix b’eelom chan ru li ula’anink.
Li yuwa’b’ej xye, “Maare xweek’a’ k’a’ruhaq”—toja’ naq xko’o sa’ li kosiin re xchapb’al jun li ha’ nakaltesin.12A’b’an timil timil xe’k’ulman a’in: li q’unil chaab’ilal, li k’anjelak chiruheb’ li komon, li jalaak sa’ ch’oolej, li tzoleb’aal re kawresink-ib’ re xik sa’ li santil ochoch, li wulak sa’ iglees, li tz’ape’k sa’ junajil jo’ junkab’al sa’ li santil ochoch.
K’oxla li b’antioxihom neke’reek’a li ralal xk’ajol ut li rimam li na’b’ej yuwa’b’ej choq’ reheb’, ut choq’ ajwi’ re li hermano li xchal jo’ jun ramiiw ut rochb’een li yuwa’b’ej re rilb’al ut xraab’al jalaneb’ li komon.Li roxil xamlel li paab’aal: li sahil ch’oolejil ut li osob’tesink re li evangelio neke’chal naq naqasik’ xraab’al li Qaawa’ ut li qas qiitz’in chi anchal li qach’ool ut li qaam.Eb’ li loq’laj hu nokohe’xb’oq chixq’axtesinkil chixjunil li qaam sa xb’een li artal re rahok ut k’anjelak chiru li qas qiitz’in.
Sa’ li Najter Chaq’rab’, li hu Deuteronomio nokorelaji naq “taqara li Qaawa’ li qaDios” chi anchal qach’ool, li qaam, ut li qametz’ew.13 Laj Josue naxjultika, “Chera li Qaawa’ lee Dios, … chetaaqe lix b’e, chepaab’ lix chaq’rab’, junajaqex rik’in A’an ut chexk’anjelaq chi anchal lee ch’ool ut chi anchal lee raam.”14Sa’ li Ak’ Chaq’rab’, li qaKolonel naxyeheb’ li wiib’ chi ninqi taqlahom: “Taara li Qaawa’ laa Dios chi anchal aach’ool, chi anchal aawaam, chi anchal aametz’ew, … ut taara laa was aawiitz’in jo’ naq nakara aawib’ laa’at.”15Sa’ lix Hu laj Mormon: Jun chik Ch’olob’anb’il Esil chirix li Jesukristo, li rey aj Benjamin kik’anjelak “chi anchal xmetz’ew lix tib’el ut xseeb’al anchal li raam” ut kixxaqab’ li tuqtuukilal sa’ li ch’och’.16 Sa’ li Tzol’leb’ ut Sumwank, jo’ naxnaw li junjunq chi misioneer, li Qaawa’ naxpatz’ qe naq took’anjelaq chiru “chi anchal qach’ool, qametz’ew, qak’a’uxl ut qakawilal.”17 Naq eb’ laj santil paab’anel ke’ok sa’ li Condado Jackson, li Qaawa’ kixtaqlaheb’ naq te’xsantob’resi li hilob’aal kutan rik’in xraab’al “li Qaawa’ laa Dios chi anchal aach’ool, ut chi anchal aametz’ew, aak’a’uxl, ut aakawilal; ut sa’ lix k’ab’a’ li Jesukristo tatk’anjelaq chiru.”18Nasaho’ qach’ool rik’in li b’oqom re xq’axtesinkil chixjunil li qaam sa’ xsik’b’al jun b’e q’axal wi’chik taqenaq ut loq’ re xraab’al li Dios ut li ani wankeb’ chiqasutam ut re xkawob’resinkil li qapaab’aal chirix li qaChoxahil Yuwa’ ut li Jesukristo sa’ li qach’ool ut sa’ li qochoch ut sa’ li iglees.Li xkaa, lix xamlel li qapaab’aal naxwaklesi qach’ool chixb’aanunkil rajal li k’a’ru tiik li naxnimob’resi li qapaab’aal ut li qamusiq’ejil.Naru naq eb’ li loq’laj k’anjel a’an, li tiikil na’leb’ k’aynaqo wi’ chixb’aanunkil, a’an li tijok; li xtzolb’aleb’ li loq’laj hu; li kuyuk sa’; li xjultikankil li qaKolonel ut li qasumwank rik’in xk’ulb’al li loq’laj wa’ak; xwotzb’aleb’ li osob’tesink re li evangelio rik’in li k’anjelak jo’ misioneer, rik’in li santil ochoch ut li resilal li junkab’al, malaj jalan chik li k’anjel chiruheb’ li qas qiitz’in; li tz’iib’ak sa’ jun li diario; ut wan xkomon chik.Naq neke’junajiik li tiikil k’anjel ut li musiq’ejil ajom, neke’junajiik ajwi’ xq’ehil li ruchich’och’ ut li junelik q’e kutan.
Li musiq’ejil saqen ut yu’am neke’chal naq li paab’ank chi rajlal nokoxjilosi rik’in li qaChoxahil Yuwa’ ut li qaKolonel, li Jesukristo.
Naq naqara lix musiq’ li chaq’rab’ jo’ ajwi’ li tz’aqal naxye, li k’a’ru re li junelik q’e kutan naru taanaq chiru li qaam chanchan li k’ajob’ chalen chaq sa’ choxa.19 Rik’in li ab’ink chiru li Dios wulaj wulaj ut li sahil yo’yookil ha’, naqataweb’ li sumehom, li paab’aal, ut li metz’ew re xnumsinkileb’ li ch’a’ajkilal re li yu’amej rik’in li kuyuk, li ilok, ut li sahil ch’oolejil re li evangelio.Li ro’, naq toj naqab’aanu li k’a’ru chaab’il re li k’anjel ak naqanaw naq yooko chixsik’b’al jun li ak’il b’e q’axal wi’chik loq’ re xraab’al li Dios ut xkawresinkil qib’ ut li qas qiitz’in chi sutq’iik rik’in, lix xamlel li qapaab’aal naru tixwaklesi qach’ool chixjultikankil naq li tz’aqlok-u wan rik’in li Kristo, ink’a’ qik’in malaj rik’in lix na’leb’ li ruchich’och’.Eb’ lix b’oqom li Dios nujenaqeb’ rik’in li rahok ut li yo’onink xb’aan naq li Jesukristo a’an “li b’e, li yaal, ut li yu’am.”20 A’an naxb’oqeb’ li ani neke’reek’a naq aal li riiqeb’, “Chalqex wik’in,” ut reheb’ li ani neke’chal rik’in, a’an naxyeechi’i, “laa’in texinhiltasi.”21 “Chalqex rik’in li Kristo, ut chitz’aqloq eere eeru rik’in, … chera li Dios chi anchal eemetz’ew, eek’a’uxl, ut eekawilal, rik’in a’an tz’aqal li rusilal choq’ eere, re naq rik’in li rusilal taaruuq texwanq chi tz’aqal eere eeru rik’in li Kristo.”22Sa’ li ch’ol aatin “rik’in li rusilal taaruuq texwanq chi tz’aqal eere eeru rik’in li Kristo” wan ajwi’ li k’ojob’ank ch’oolej, li tuqtuukilal, ut li yeechi’ihom naq tooruuq chi xik chi uub’ej rik’in paab’aal ut xkawilal qach’ool chirix li Qaawa’ us ta nachal li ink’a’ naqaj, naqoyb’eni, malaj naqasik’, chi maak’a’ qamaak laa’o ut us ta xqab’aanu li q’axal chaab’il naru chiqu.Chi jo’q’ehaq, chiqajunil naqeek’a naq wan qapaaltil, naq moko tz’aqal ta qanawom, malaj naq moko k’ulub’ejo ta.
A’ut sa’ lix yalb’al qaq’e rik’in paab’aal chixraab’al li Dios ut chirilb’aleb’ li qas qiitz’in, naru taqeek’a lix rahom ut lix musiq’ahom li Dios li naqaj ru choq’ reheb’ a’an ut choq’ qe laa’o sa’eb’ li ak’il b’e q’axal wi’chik loq’eb’.Rik’in ruxtaan, li qaKolonel naxwaklesi qach’ool ut naxyeechi’i qe naq naru “taqatiikisi qib’ chi uub’ej chi xaqxooko junelik rik’in li Kristo, rik’in tz’aqal xlemtz’unkil li yo’onink, ut rik’in rahok choq’ re li Dios ut reheb’ chixjunil li winq.”23 Lix tzol’leb’ li Kristo, lix tojb’al rix li maak xb’aan li qaKolonel, ut li xtaaqenkil lix b’e a’an re li sumwank chi anchal li qaam te’ruuq chiqatenq’ankil chixnawb’aleb’ lix yaalil na’leb’ ut chiqach’ab’ankil.24Ninch’olob’ xyaalal naq k’ojob’anb’ileb’ wi’chik lix tz’aqalil lix evangelio ut lix k’uub’anb’il na’leb’ re sahil ch’oolejil ut k’utb’ileb’ sa’ Lix Iglees li Jesukristo reheb’ laj Santil Paab’anel sa’ Roso’jikeb’ li Kutan, sa’eb’ li loq’laj hu, ut xb’aaneb’ li profeet chalen chaq li profeet aj Jose Smith toj li Awa’b’ej Russell M. Nelson sa’ li kutan a’in.
Ninch’olob’ xyaalal naq lix b’e re li sumwank naxk’am sa’ li maatan q’axal wi’chik xnimal ru li yeechi’inb’il xb’aan li qaChoxahil Yuwa’ aj rahonel: “Taawanq eeyu’am chi junelik.”25Chiqak’uleb’ li rosob’tesihom ut li sahil ch’oolejil li ink’a’ na’oso’ naq naq’ixno’ li qach’ool li qayo’onihom ut li qateneb’ankil chiru lix xamlel li paab’aal.
A’an li nintz’aama sa’ lix santil ut loq’laj k’ab’a’ li Jesukristo, amen.
Sa’ xtiklajik chaq lin tzolb’al jo’ aj b’anonel, kiwan jun li wosob’tesinkil re xtenq’ankil jun li saaj na’b’ej li kiwan xb’een xkok’al.
A’an ch’anch’o wan ut sa xch’ool.
Naq kiyo’la li k’uula’al, kinq’axtesi re li na’b’ej lix chaq’al ru k’uula’al.
Rik’in xya’al ru re sahil ch’oolejil, a’an kixchap sa’ ruq’ li k’uula’al a’an ut kiril chalen sa’ lix jolom toj sa’ li roq.
Kixq’alu ut kixk’e xraab’al jo’ ka’ajwi’ jun na’b’ej naru xb’aanunkil.
Osob’tesinb’ilin chi wank sa’ li na’ajej a’an rik’in a’an.Chi kama’an naq xtikla li qayu’am chiqajunil.
A’b’anan, Ma tz’aqal xtikla naq xooyo’la?
Li ruchich’och’ naxk’oxla naq li yo’laak ut li kamk a’an lix tiklajik ut lix raqik.
A’b’anan, laa’o naqanaw, b’antiox re lix santil k’uub’anb’il na’leb’ li Dios, naq li yo’laak ut li kamk tz’aqal yal xkomon li hoonal sa’ li qaxikik sa’ junelik yu’am rik’in li qaChoxahil Yuwa’.1 A’an xtz’aqob’ lix k’uub’anb’il na’leb’ li Yuwa’b’ej—a’an li loq’laj hoonal naq li choxa na’ok sa’ jun li wanjik rik’in li ruchich’och’il yu’amej.
Anajwan, naq nintz’il rix li k’a’ru xintzol rik’in rilb’al li yo’laak ut li kamk chiru chixjunil li chihab’ sa’ lin k’anjel jo’ aj b’anonel ut sa’ lin k’anjel sa’ li Iglees, nawaj xch’olob’ankil xyaalal li xnimal ru k’uub’anb’il na’leb’ re li qaYuwa’.“Naq maji’ nokoyo’la, koowan rik’in li Dios, lix Yuwa’il li qamusiq’.
[Chiqajunilo] sa’ li ruchich’och’ tz’aqal qas qiitz’in qib’ ” sa’ lix junkab’al li Dios,2 ut li junjunq nim xtz’aq choq’ re a’an.
Koowan rik’in a’an k’iila chihab’ chaq ma nokoyo’la sa’ li ruchich’och’—chi tzolok, chi sik’ok-u, ut chi kawresink-ib’.Xb’aan naq li qaChoxahil Yuwa’ nokoxra, naraj naq taawanq qe li maatan jwal nim li naru xk’eeb’al a’an, li maatan re li junelik yu’am.3 A’an moko naru ta raj xk’eeb’al qe li maatan a’an yal chi jo’kan; re xk’ulb’al, tento naq taqasik’ ru a’an ut lix b’e.
A’in kixteneb’ sa’ qab’een naq too’elq sa’ li wan wi’ a’an ut taqatikib’ jun xnimal ru qab’eenik rik’in paab’aal, k’iik, ut chaab’ilo’k.
Li b’e li kixkawresi li qaYuwa’ choq’ qe naxk’ab’a’in li k’uub’anb’il na’leb’ re li kolb’a-ib’ malaj li k’uub’anb’il na’leb’ re sahil ch’oolejil.4Sa’ jun li nimla ch’utam rub’elaj xk’ojlajik li ruchich’och’, li qaYuwa’ kixk’ut chiqu lix k’uub’anb’il na’leb’.5 Naq kiqataw ru, kiqajap qaq’e xb’aan xsahil li qach’ool, ut “[ke’b’ichan] eb’ li chahim.”6Li k’uub’anb’il na’leb’ kab’lanb’il sa’ xb’een oxib’ li ninqi xaqal: li xxaqalil li junelik q’e kutan.7Li xb’een li xaqalil a’an lix Yo’ob’tesinkil li ruchich’och’, li na’ajej taqanumsi wi’ li qayu’am.8Li xkab’ li xaqalil a’an lix T’anikeb’ li xb’eenileb’ qana’ qayuwa’, aj Adan ut xEva.
B’antiox re li T’ane’k, kik’ehe’ qe junjunq li k’a’aq re ru chaq’al ru.
Kooru chi yo’laak ut chixk’ulb’al jun li qajunxaqalil tib’ ut b’aq okenaq.9 Junelik taawanq inb’antioxihom re lin na’ naq xoxk’am chaq laa’in ut li was wiitz’in sa’ li ruchich’och’, ut naq xk’ut chiqu ani li Dios.Li Dios kixk’e ajwi’ xtaql li qach’ool—li qawankil ut qosob’tesinkil re sik’ok-u ut eek’ank qajunes qib’.10 Re qatenq’ankil chi sik’ok-u chi chaab’il, li qaChoxahil Yuwa’ kixk’e lix taqlahom qe.
Rajlal kutan, jo’ chanru noko’ab’in chiru lix taqlahom, naqak’ut li qarahom chiru li Dios, ut a’an narosob’tesi li qayu’am.11Rik’in xnawb’al naq ink’a’ junelik taqasik’ li us—malaj sa’ jalan chik aatin, naq toomaakob’q—li qaYuwa’ kixk’e li roxil li xaqalil: Li Kolonel Jesukristo ut lix tojb’al rix li maak kixb’aanu.
Rik’in li rahilal kixk’ul, li Kristo kixtoj lix tz’aq li kamk sa’ tib’elej jo’ ajwi’ li maak.12 A’an kixk’ut, “Xb’aan naq li Dios k’a’jo’ naq kixra li ruchich’och’: kixk’e chaq li Ralal jun chirib’il re naq chixjunil li taapaab’anq re, ink’a’ taasachq, wanq b’an xyu’am chi junelik.”13Li Jesukristo kixyu’ami xyu’am chi tz’aqal re ru, junelik ki’ab’in chiru lix taqlahom lix Yuwa’.
A’an “kib’eek chiruheb’ li b’e sa’ Palestina,” chixk’utb’al li yaalil na’leb’ re junelik q’e kutan, “chikixk’irtesinkileb’ li yaj, xk’eeb’aleb’ li mutz’ chi ilok, ut xwaklesinkileb’ li kamenaq.”14 A’an “kinume’k yalaq b’ar, yoo chi [usilank]”15 ut “kixtz’aama chiru chixjunileb’ naq te’xb’aanu li kixb’aanu a’an.”16Sa’ xraqik lix yu’am sa’ ruchich’och’, a’an kixwiq’ib’ rib’ ut kitijok, xyeeb’al:“At inYuwa’, wi taawaj, chawisi wik’in li sek’ a’in; a’b’an ink’a’ chi’uxmanq li nawaj laa’in, a’ b’an laa wajom laa’at.
…“Ut naq yoo chi k’aachi’ik, kaw chik ki’ok chi tijok: lix tiqob’ kama’ ninqi tz’uqul chi kik’ naq kit’ane’ sa’ ch’och’.”17Li Kristo koxtenq’a chixtawb’al ru chi chaab’il lix nimal li rahilal kixk’ul naq kixye re li profeet aj Jose Smith:“Laa’in, li Dios, kinnumsi li k’a’aq re ru a’in choq’ re chixjunileb’, re naq ink’a’ te’xnumsi rahilal wi te’xjal xk’a’uxl;“A’ut wi ink’a’ te’xjal xk’a’uxl tento te’xnumsi rahilal jo’ kink’ul ajwi’ laa’in;“Ut a’ rahilal a’an kinixk’e laa’in, li Dios ajwi’, li q’axal nim wi’chik chiru chixjunil, chi siksotk xb’aan xrahil ut chi elk inkik’el ruuchil tiqob’, ut chixnumsinkil xrahil li tz’ejwalej jo’ ajwi’ li musiq’ej.”18Aran, sa’ li awinq re Getsemani, a’an kixtikib’ xtojb’al lix tz’aq li qamaak ut li qayajel, li qarahilal ut lix q’unal qametz’ew.19 B’antiox re lix b’aanuhom a’an, maajun wa tookanaaq qajunes sa’ lix q’unal qametz’ew wi naqasik’ ru b’eek rik’in a’an.
“A’an kichape’ ut kijite’ chiru chaq’rab’ rik’in b’alaq’il jitok, kik’ehe’ tojb’a-maak sa’ xb’een yal re xsahob’resinkil xch’ool jun teep, ut kiq’axtesiik chi kamk chiru li krus re Calvario.” Sa’ li krus “A’an kixk’e lix yu’am re xtojb’aleb’ rix lix maak chixjunileb’ li winq [sa’] jun xnimal ru maatan b’aanunk uuchil, choq’ reheb’ chixjunil li ani te’wanq sa’ xb’een li ruchich’och’.”20A’an kixye:“K’ehomaq reetal, laa’in li Jesukristo, li ke’xch’olob’ chaq xyaalal li profeet naq taachalq sa’ li ruchich’och’.“Ut k’ehomaq reetal, laa’in lix saqen ut lix yu’am li ruchich’och’, ut kin’uk’ak chire li k’ahil sek’ a’an li kixk’e chaq we li Yuwa’b’ej, ut kinnima xloq’al li Yuwa’b’ej rik’in xk’ulb’al sa’ inb’een lix maak li ruchich’och’.”21Toja’ naq, sa’ xb’een li kutan re li xamaan,22 a’an kiwakli chaq sa’ li muqleb’aal rik’in jun xjunxaqalil waklijenaq wi’chik ut tz’aqal re ru; maajun wa chik taakamq.
B’antiox re naq a’an kixb’aanu, laa’o ajwi’ taqab’aanu.Ninch’olob’ xyaalal naq li Kristo tz’aqal kiwakli chaq sa’ li muqleb’aal.
A’b’an re taawaklesiiq chaq sa’ li muqleb’aal, xb’een wa teneb’anbil naq taakamq.
Tento ajwi’ tookamq laa’o.Jun chik li xnimal ru rosob’tesinkil lin yu’am, a’an reek’ankil lix nach’il li choxa sa’ li hoonal naq chunchuukin chixk’atqeb’ lix ch’aat li kristiaan yookeb’ chi kamk.
Wiib’ oxib’ chihab’ chaq anajwan, xinwulak q’ela sa’ lix na’aj jun li tiikil xmalka’an aj Santil Paab’anel sa’ Roso’jikeb’ li Kutan li wan xcancer.
Wiib’eb’ lix ko’ chunchuukeb’ chixk’atq.
Naq xinnach’o’ rik’in lix ch’aat, xink’e reetal naq ink’a’ chik nareek’a li rahilal xb’aan naq toje’ xkam.Sa’ li hoonal a’an re li kamk, li na’ajej a’an xnujak rik’in tuqtuukilal.
Eb’ lix ko’ xe’xk’utb’esi jun li rahil ch’oolejil a’b’an nujenaqeb’ rik’in paab’aal.
Neke’xnaw naq lix na’ ink’a’ xko’o, xq’aj b’an sa’ li ochoch.23 Jo’kan ajwi’ sa’ li qahoonal re rahil ch’oolejil jwal cham, naq li hoonal naxaqli ut li yu’am chanchan ta wi’ naq moko tiik ta ru, naru naqataw xk’ojob’ankil qach’ool rik’in li Kolonel xb’aan naq a’an kixk’ul ajwi’ rahilal.24 Osob’tesinb’ilin chi wank sa’ li na’ajej a’an.Naq nokokam, li qamusiq’ na’el chaq sa’ li tib’elej, ut nokonume’ sa’ li raqalil jun chik re li qab’e:, sa’ li xna’ajeb’ li musiq’ej.
A’an jun li na’ajej re tzolok, jalb’a-k’a’uxlej, kuyuk maak, ut chaab’ilo’k25 b’ar wi naqoyb’eni naq taawulaq xq’ehil li Wakliik chi yo’yo.26Sa’ jun li nimla kutan chalel, chixjunileb’ li ak xe’yo’la, te’wakliiq chaq sa’ li muqleb’aal.
Eb’ li qamusiq’ ut li qatib’el te’xjunaji wi’chik rib’ ru chi tz’aqal re ru.
Chixjunileb’ te’wakliiq chi yo’yo, “jo’ tiix jo’ saaj, … jo’ winq jo’ ixq, jo’ aj maak jo’ li tiik xch’ool,” ut “chixjunil taak’ojob’amanq wi’chik sa’ xxaqalil chi tz’aqal re ru.”27Chirix li wakliik chi yo’yo, taawanq qe li xnimal ru osob’tesink re taaraqe’q aatin chiqix xb’aan laj Kolol qe, li kixye:“Tinjilosiheb’ chaq chixjunil li winq wik’in, re taaraqe’q aatin chirixeb’ jo’ chanru lix k’anjeleb’.“Ut taakʼulmanq, naq ani naxjal xkʼaʼuxl ut nakubʼe xhaʼ saʼ lin kʼabʼaʼ taanujobʼresiiq, ut wi nakuyuk toj saʼ rosoʼjik, kʼehomaq reetal, aʼan tinwil chi maakʼaʼ xmaak chiru lin Yuwaʼ saʼ li kutan aʼan naq tinxaqliiq chi raqok aatin chirix li ruchichʼochʼ.”28Toja’ ut naq, rik’in li Kristo ut lix tojb’al rix li maak li kixb’aanu, chixjunileb’ li te’sik’o’q ru xtaaqenkili rik’in paab’aal, li jalb’a-k’a’uxlej, li kub’iha’, li xk’ulb’al li Santil Musiq’ej, ut li kuyuk toj sa’ roso’jik29 te’xtaw ru naq li rajom lix numikeb’ arin a’an “chixk’ulb’al jo’ aj eechanihom re li junelik yu’am.”30 A’aneb’ te’q’ajq rik’in lix Yuwa’ re wank rik’in a’an chi junelik.
Chiqasik’ taxaq ru li us.Li qawanjik jwal nim wi’chik ru chiru ka’ajwi’ li nak’ulman sa’ xyi li yo’laak ut li kamk.
Nekexinb’oq chi chalk rik’in li Kristo ut chixtaaqenkil.31Ninb’oqeb’ chixjunil li komon re lix Iglees li Jesukrito reheb’ laj Santil Paab’anel sa’ Roso’jikeb’ li Kutan naq rajlal kutan, “[chexchalq] chiru li Kristo, ut [tz’aqob’resihomaq eeru] rik’in a’an, ut [chekanab’aq eerib’] chiru li ink’a’ us, … [re naq] rik’in lix xhoyb’al lix kik’el li Kristo, … [texwulaq] jo’ sant chi maak’a’ [eetz’ajnil].”32Ninb’oqeb’ chixjunil li ani toj maji’eb’ komon sa’ li Iglees a’in chi chalk ut chirilb’al ru lix Hu laj Mormon ut chirab’inkileb’ li misioneer.
Chalqex, wanq lee paab’aal ut jalomaq eek’a’uxl chiru lee maak.
Chalqex, kub’sihomaq eeha’ ut k’ulumaq li Santil Musiq’ej.
Chalqex, ut wanqex chi sa eech’ool, nujenaq eeyu’am rik’in li Kristo.
Naq nekexchal rik’in a’an ut nekex’ab’in chiruheb’ lix taqlahom, ninyeechi’i eere naq naru teetaw li tuqtuukilal ut li eerajb’al sa’ li ruchich’och’ li rajlal ch’a’aj ru, ut li junelik yu’am sa’ li ruchich’och’ chalel.”33Choq’ reheb’ li ani ak xnawomeb’ ru li yaal a’in, ut maare xe’najtob’resi rib’ xmaak yalaq k’a’ru xe’xk’ul, nekexinb’oq chi sutq’iik.
Q’ajqex chaq anajwan.
Li qaChoxahil Yuwa’ ut li Kolonel nekexxra.
Ninch’olob’ xyaalal naq li Kristo wan xwankil re xsumenkil lee patz’om, xk’irtesinkil lee rahilal ut lix rahil eech’ool, ut xkuyb’al lee maak.
Ninnaw naq a’an tz’aqal yaal.
Ninch’olob’ xyaalal naq chixjunil li k’a’aq re ru a’an tz’aqal yaal.
Li Kristo Yo’yo!
A’an a’in lix Iglees.
Sa’ xk’ab’a’ li Jesukristo, amen.
Naq wan chaq we lajeeb’ xkak’aal chihab’ kintikib’ k’anjelak sa’ jun compania aran Francia.
Sa’ jun kutan, li awa’b’ej re li compania a’an, jun chaab’il winq re jalan paab’aal, kinxb’oq sa’ lix oficina.
Lix patz’om kinxkanab’ chi sachso inch’ool: “Toje’ tinnaw naq laa’at jun aj tij sa’ laa iglees.
Ma yaal a’an?”Kinsume, “Hehe’, yaal a’an.
Wan li tijonelil wik’in.”Ink’a’ ch’a’aj rilb’al naq yoo xk’a’uxl chirix li kinsumen re, a’an kixpatz’, “A’b’an ma xattzolok sa’ junaq tzoleb’aal reheb’ aj tij?”“Hehe’,” chankin, “sa’ 14 chihab’ toj sa’ 18 chihab’, xkohin sa’ li seminario rajlal kutan!” B’ab’ay chik ma kit’ane’ sa’ li chunleb’aal.Kisach inch’ool naq wiib’ oxib’ xamaan chik chirix a’an, kinxb’oq wi’chik sa’ lix oficina re xyeechi’inkil we li k’anjel re xjolominkil jun reheb’ lix compania li ch’uut a’an.
Kisach inch’ool ut kinye re lin k’a’uxl xb’aan naq toj jwal saajin ut maak’a’ mas ninnaw chirix a’an re taawanq li nimla teneb’ahom a’an sa’ inb’een.
Rik’in jun chaab’il se’, kixye we: “Maare yaal a’an, a’b’an maak’a’ na’ok wi’.
Ninnaw chanru laa tzolb’al, ut ninnaw li k’a’ru xatzol sa’ laa iglees.
Nawaj aawu.”Yaal li kixye chirix li k’a’ru kintzol sa’ li Iglees.
Eb’ li chihab’ chirix a’an jwal ch’a’ajeb’, ut nink’oxla naq ink’a’ raj kinru chi xik chi uub’ej wi ink’a’ raj kink’ul innawom rik’in li k’anjelak sa’ li Iglees chalen chaq naq saajin.Kin’osob’tesiik chi k’iik sa’ jun li uq’ej ka’ch’in.
Xb’aan naq moko k’iho ta, ke’b’oqe’ li saaj chi tz’aqonk sa’ chixjunil li wan rilom rik’in li uq’ej.
Jwal laatz’ wu ut jwal kiwulak chiwu naq ninru chi k’anjelak.
Sa’eb’ li domingo nink’anjelak sa’ li loq’laj wa’ak, nink’anjelak sa’ lin ch’uut re li tijonelil, ut nink’anjelak sa’ jalan chik li b’oqleb’.
Chiru li xamaan nawochb’eeni chi kok’ aj xsa’ lin yuwa’ ut xkomoneb’ chik aj k’amol re li tijonelil re ula’anink , xk’ojob’ankileb’ xch’ool li yaj ut li raheb’ xch’ool, ut xtenq’ankileb’ li wankeb’ sa’ rajb’al ru.
Maa’ani naxk’oxla naq jwal saajin ta raj re k’anjelak malaj b’eresink.
Choq’ we laa’in, a’an chaab’il ut maak’a’ xjalanil.Li k’anjel kinb’aanu naq ch’ajomin chaq kitz’aqon xkab’lankil lix nawom inch’ool ut xchapb’al lin yu’am chiru li evangelio.
Sutsuukin xb’aaneb’ li chaab’il winq ut aj toq’ob’anel-u ut k’eek’o xch’ooleb’ roksinkil li tijonelil re rosob’tesinkil xyu’ameb’ li jun ch’ol chik.
Kiwaj wank jo’eb’ a’an.
Maare ink’a’ kink’e reetal junxil chaq, a’b’an naq kink’ajelak rik’ineb’ a’an, kintzol wank jo’ aj jolominel sa’ li Iglees ut jo’kan ajwi’ sa’ li ruchich’och’.Naab’aleb’ li qasaaj aj k’amol re li Tijonelil re Aaron wankeb’ sa’ li ch’utam a’in malaj yookeb’ chirilb’al sa’ jalan chik na’ajej.
Naq nawileb’ li wankeb’ arin, nekexwil naab’al eere laa’ex li chunchuukex chixk’atq jun li winq ak cheek, maare a’an lee yuwa’, eeyuwa’chin, eeras, malaj aj jolominel sa’ li tijonelil—chixjunileb’ a’an aj k’amol re li Tijonelil re Melkisedek.
A’aneb’ nekexxra, ut chi yaal, sa’ li q’ojyin a’in xe’chal re wank eerik’in.Li ch’uut a’in re tasal tenamit naxk’utb’esi jun xchaq’al ru rilb’al li junajil wan sa’ li wiib’ chi tijonelil re li Dios.
Us ta ak k’eeb’il reheb’ jalan jalanq chi k’anjel ut chi wankilal, li Tijonelil re Aaron ut li Tijonelil re Melkisedek laq’ab’ankileb’ rib’ chi tz’aqal sa’ li k’anjel re li kolb’a-ib’.
Chi laq’looqkeb’ ruq’ neke’kanjelak ut aajeleb’ ru chirib’ileb’ rib’.Li tz’aqal reetalil li junajil reheb’ li wiib’ chi tijonelil a’in natawman sa’ li raatin li Jesus ut laj Jwan aj kub’sihom ha’.
Ma naru xk’oxlankil laj Jwan aj kub’sihom ha’ chi maak’a’ li Jesus?
Chan raj ru lix k’anjel li Kolonel wi laj Jwan ink’a’ raj kixb’aanu lix k’anjel aj kawresinel?Laj Jwan aj kub’sihom ha’ kixk’ul jun reheb’ li k’anjel jwal chaab’il wanjenaq: “xkawresinkil xb’e li Qaawa’,”1 xkub’sinkil xha’, ut xkawresinkil jun tenamit re xk’ulb’al.
Li winq a’an “tiik xch’ool ut sant,”2 li kik’ojob’aak sa’ li xka’ch’inal ru tijonelil, tz’aqal kixnaw lix aajelil ru jo’ ajwi’ lix nub’aal lix k’anjel ut lix wankilal.Li kristiaan neke’xik rik’in laj Jwan re rab’inkil ut re te’kub’siiq xha’ xb’aan.
A’an ki’oxloq’iik jo’ jun winq re li Dios.
A’b’an naq kiwulak li Jesus , laj Jwan kixkanab’ rib’ chi tuulan xch’ool chiru jun chik nim chiru a’an ut kixye, “Laa’in ninkub’sin ha’ yal rik’in ha’, a’b’an sa’ eeyanq wan jun li ink’a’ nekenaw ru: a’ li yoo chaq chi chalk chiwix, ut laa’in moko ink’ulub’ ta xhitb’al xk’aamal lix xaab’.”3Li Jesus li Kristo, li Junaj Chirib’il chiru li Yuwa’b’ej, li kik’amok re li taqenaqil tijonelil, kiroxloq’i ajwi’ rik’in tuulanil lix wankilal laj Jwan.
Li Kolonel kixye chirix a’an, “Relik chi yaal ninye eere naq maajun reheb’ li yo’lajenaq rik’in ixq naxq’ax ru laj Jwan aj kub’sihom ha’.”4K’oxlahomaq li k’a’ru raj taak’ulmanq sa’eb’ li qamolam re li tijonelil wi ta lix junajileb’ laj k’amol re li wiib’ chi tijonelil a’an te’xb’eresi raj ajwi’ li kixk’ut li Jesus ut laj Jwan aj kub’sihom ha’.
Ex saaj was wiitz’in sa’ li Tijonelil re Aaron, jo’ laj Jwan, lee k’anjel a’an “xkawresinkil li b’e”5 re li nimla k’anjel re li Tijonelil re Melkisedek.
Ak yookex chixb’aanunkil rik’in jalan jalanq li k’anjel.
Laa’ex nekexk’anjelan re li k’ojob’anb’il k’anjel re li kub’iha’ ut li loq’laj wa’ak.
Nekextenq’an xkawresinkil jun li tenamit choq’ re li Qaawa’ naq nekejultika li evangelio, naq “[nekerula’ani li rochocheb’ chixjunileb’ li komon,”6 ut naq “[nekerileb’] li komon re li iglees.”7 Laa’ex neketenq’aheb’ li neb’a’ ut li wankeb’ sa’ rajb’al ru naq nekexok chaq li mayej re kuyuk sa’, ut nekextz’aqon rilb’al li na’ajej re li ch’utam re li iglees ut wan chik li k’a’aq re ru re li ruchich’och’.
Lee k’anjel nim xwankil, aajel ru, ut loq’.Ex was wiitz’in cheek, maare yuwa’b’ejex, obiispex, aj tenq’ex reheb’ li saaj winq, malaj yal aj k’amolex re li Tijonelil re Melkisedek, laa’ex naru teetaaqe li reetalil li Kolonel wi nekerileb’ lee ras eeritz’in li wankeb ‘ sa’ li xka’ch’inal ru tijonelil ut nekeb’oqeb’ chi k’anjelak eerik’in.
Chi yaal, tz’aqal naq li b’oqom a’in nachal chaq rik’in li Qaawa’ ajwi’.
A’an kixye, “Jo’kan ut, kʼamomaq cherix li ani kʼojobʼanbʼilebʼ saʼ li xkaʼchʼinal ru tijonelil, ut taqlahomaqebʼ cheru re xxaqabʼankil li hoonal, ut re xkawresinkil li bʼe, ut re teʼwulaq saʼ li hoonal xaqabʼanbʼil wi laaʼex inkʼaʼ nekexru chi wulak.”8Naq nekeb’oqeb’ lee kok’ iitz’in “[chixkawresinkil] li b’e”, neketenq’aheb’ xk’eeb’al reetal ut roxloq’inkil li loq’laj wankilal wan rik’ineb’.
Naq nekeb’aanu, neketenq’aheb’ chixkawresinkileb’ lix b’e ajwi’ a’an naq yookeb’ chixkawresinkileb’ rib’ choq’ re li kutan jo’qe’ te’xk’ul ut te’xk’anjela li taqenaqil tijonelil.Chineekanab’ chixwotzb’al eerik’in jun yaalil seraq’ chirix laj Alex, jun li saaj aj tij, ch’inan xch’ool ut jwal chaab’il.
Jun li domingo, lix obiisp laj Alex kixtaw xjunes chi yotb’il xch’ool sa’ jun li tzoleb’aal.
Li saaj kixch’olob’ chiru rahil ch’a’ajkilal wan re chi xik sa’ li iglees chi maak’a’ lix yuwa’, li moko komon ta.
Chirix a’an, rik’in xya’al ru, kixye naq maare us raj tixkanab’ li Iglees.Rik’in xk’a’uxl maak’a’ xb’alaq’ chirix li saaj a’an, li obiisp kixk’uub’ li ch’utam re li teep re te’xtenq’a laj Alex.
Lix k’uub’anb’il na’leb’ moko ch’a’aj ta: re xtenq’ankil laj Alex chi wulak sa’ iglees ut chixk’iiresinkil lix nawom xch’ool chirix li evangelio, tento naq “te’xsut rik’in li chaab’il kristiaan ut te’xk’e li li k’a’aq re ru aajel ru xb’aanunkil,”Sa’ junpaat eb’ li winq sa’ li tijonelil ut chixjunileb’ li komon re li teep ke’ok chixtenq’ankil laj Alex ut chixk’utb’al li rahok ut lix tenq’ank.
Kisik’e’ ru laj jolominel re li ch’uut re taqenaqil aj tij, jun li winq nim xpaab’aal ut xrahom, re naq a’anaq li rochb’een re ula’anink.
Eb’ li komon sa’ li obiispil ke’ok chixk’aak’alenkil ut ke’xk’e rib’ choq’ rochb’een.Li obiisp kixye: “Kiqak’e naab’al xk’anjel laj Alex.
Kiwan choq’ aj k’aak’alenel sa’ sumlaak ut li yo’lek chirix kamenaq, kinxtenq’a sa’ li rosob’tesinkil li jul re muquk, kixkub’siheb’ xha’ junjunqeb’ li ak’ komon, kixk’ojob’eb’ li saaj sa’ li opiis re li Tijonelil re Aaron, kixk’ut li na’leb’ chiruheb’ li saaj, kik’utuk rik’ineb’ li misioneer, kitehok re li ch’utleb’aal kab’l choq’ re li ch’utub’aj-ib’, ut kixtz’ap ajwi’ chirix xraqik’ li ch’utub’aj-ib’ sa’ q’ojyin.
Kik’anjelak sa’ li tenq’ank, kinrochb’eeni re rula’aninkileb’ li cheek komon, kixye li raatin sa’ li ch’utam re li loq’laj wa’ak, kixkawresi li loq’laj wa’ak choq’ reheb’ li yaj sa’ li b’anleb’aal malaj sa’eb’ li rochoch, ut kiwulak jo’ jun reheb’ li kristiaan li tinkanab’ raj wi’ wib’ jo’ obiisp.”Timil timil, laj Alex kijala.
Kiniman lix paab’aal chirix li Qaawa’.
Kixtaw xkawilal xch’ool chirib’il rib’ ut rik’in lix wankilal li tijonelil wan rik’in.
Li obiisp kixye, “Laj Alex a’an ut a’anaq jun reheb’ li nimla osob’tesihom choq’ we sa’ lin hoonal jo’ obiisp.
K’a’jo’ xchaq’al ru k’anjelak rik’in a’an.
Ninpaab’ chi yaal naq maajun chik li saaj winq chiru a’an ak xikenaq sa’ lix mision chi kawresinb’il tz’aqal xb’aan lix k’anjel sa’ li tijonelil.”9Ex raarookil obiisp, wan eere, jo’ xtz’aqob’ lee k’ojob’ankil jo’ obiisp re li teep, li santil b’oqleb’ re k’anjelak jo’ awa’b’ej re li Tijonelil re Aaron ut lix molameb’ aj tij.
Ninnaw li raalil li iiq wan eere, a’b’an lee k’anjel choq’ reheb’ li saaj winq a’in tento naq wanq xnimal xwankil.
Moko naru ta teekanab’ chi moko naru ta teek’e li k’anjel a’an re junaq chik kristiaan.Nekexinb’oq chi k’oxlak chirixeb’ li junjunaq aj k’amol re li Tijonelil re Aaron sa’ lee teep.
Maajun raj reheb’ a’an te’reek’a naq ink’a’ k’ulub’ejeb’.
Ma wan junaq li saaj, malaj eb’ li komon re li tijonelil li texruuq raj chietenq’ankil?
B’oqomaqeb’ chi k’anjelak eerik’in.
Jwal naab’al sut naqayal xk’eeb’aleb’ chi saho’k sa’ xch’ooleb’ li saaj ut naqakanab’eb’ chi ilok ut ink’a’ k’anjelak, sa’ jun hoonal naq lix paab’aal ut lix rahom choq’ re li evangelio naru taak’iiq chi chaab’il sa’ xk’anjelankil li tijonelil.
Naq te’tz’aqonq sa’ li k’anjel re kolb’a-ib’, chapchooqeb’ rik’in li choxa ut te’xk’e reetal li choxahil k’anjel naru te’xb’aanu.Li Tijonelil re Aaron moko ka’aj ta wi’ a’an jun li ch’uut re li chihab’, jun li ch’uut re k’utuk malaj kok’ k’anjel, malaj yal jun k’a’b’ej k’eeb’il reheb’ li saaj winq re li Iglees.
A’an li wankil ut wankilal re tz’aqonk sa’ li nimla k’anjel re kolok aamej—li raameb’ li saaj winq li neke’k’amok re jo’ ajwi’ li ani aj-u neke’k’anjelak.
Qak’ehaq li Tijonelil re Aaron sa’ tz’aqal lix na’aj, jun na’ajej sik’b’il ru—jun na’ajej re k’anjelak, kawresink-ib’, ut chaab’ilo’q choq’ reheb’ chixjunil li saaj winq re li iglees.Ex inraarookil komon sa’ li Tijonelil re Melkisedek, nekexinb’oq chixkawresinkil li laq’ab’ank jwal aajel ru li naxjunajiheb’ li wiib’ chi tijonelil re li Dios.
K’ehomaqeb’ xwankil li saaj re li Tijonelil re Aaron re naq te’xkawresi li b’e cheru laa’ex.
Yehomaqeb’ re rik’in xkawilal eech’ool, “Nawaj eeru.” Ex saaj aj k’amol re li Tijonelil re Aaron, nintz’aama naq sa’ li hoonal naq texk’anjelaq chiruheb’ li ak cheek chik, teerab’i li xyaab’ xkux li Qaawa’ chixyeeb’al eere: “Osob’tesinb’ilat laa’at xb’aan naq taab’anu xninqal ru na’leb’.
K’e reetal, kattaqlaak, jo’ chanru ajwi’ laj Jwan, re xkawresinkil li b’e chiwu.”10 Sa’ xk’ab’a’ li Jesukristo, amen.
Sa’ li ewu a’in, ex was wiitz’in, nintz’aama intenq’ankil rik’in li qaChoxahil Yuwa’ naq tinye li waatin eere.Sa’ 1833, li Qaawa’ kixk’utb’esi chiru li Profeet aj Jose Smith jun k’uub’anb’il na’leb’ choq’ re xkawilal li qoq quq’.
Li k’uub’anb’il na’leb’ a’an natawman sa’ li tasal 89 re Tzol’leb’ ut Sumwank, ut li Aatin re Chaab’il Na’leb’ nayeeman re.
Naxk’e qana’leb’ chirix k’a’ru li tzakemq naqatzeka, ut naxram chiqu li k’a’aq re ru ink’a’ us choq’ re li qatib’el.Choq’ reheb’ li neke’ab’ink reheb’ lix taqlahom li Qaawa’ ut neke’xpaab’ chi tiik li Aatin re Chaab’il Na’leb’, wan li osob’tesink yeechi’inb’il, sa’ li wan wi’ xkawilal li qoq quq’, ut xkanajik li qametz’ew.1Moko najter ta, xinwil sa’ hu jun esil sa’ li xtz’aqlok wi’ ru li osob’tesink a’in li yeechi’inb’il.
Jun komon sa’ li Iglees, laj Jwan  A. Larsen xk’ab’a’, kiwan sa’ li Segunda Guerra Mundial jo’ aj puub’ choq’ re li tenamit Estados Unidos, sa’ jun jukub’ Cambria xk’ab’a’.
Naq yoo chi uxk li pleetik, kiwulak resil naq te’chalq jun teep chi so’sol ch’iich’ li te’xb’aanu bombardear.
Kiyeeman reheb’ laj puub’ naq sa’ junpaat te’elq chaq aran.
Ak xikenaq li jukub Cambria, jo’kan naq laj Jwan ut oxib’ li rochb’een ke’xch’utub’ li k’a’ru reheb’ ut xkoheb’ sa’ junpaat chire li ha’, ut ke’xsik’ ani taak’amoq reheb’ toj rik’ineb’ li ninqi jukub’.
Ke’ok sa’ jun ch’ina jukub’ li ok re chi xik rik’in li roso’jikil nimla jukub’ li taa’elq chaq aran.
Ak yoo chi elk li nimla jukub’, ut laatz’eb’ ru li ani wankeb’ chi sa’, jo’kan naq ka’ajwi’ ke’ru chixkutb’al jun k’aam reheb’ li kaahib’ chi winq, re naq te’ruuq chi taqe’k sa’ li jukub’.Laj Jwan yoo chixk’amb’al jun radio li mas aal, ut aran kixtaw rib’ chi chapcho chiru jun k’aam, kab’laju metro xteram, sa’ xk’atq jun nimla jukub’ li yoo chi nume’k chiru xb’oolam li palaw.
A’an ki’ok chi taqe’k chi uq’ej, ut naxnaw naq wi narach’ab’ li k’aam, ch’olch’o ru naq taakamq.
Chirix junpaat, ki’ok chi reek’ankil xrahil lix tib’el sa’ ruq’.
Xq’uno’ chik lix metz’ew, ut kireek’a naq ink’a’ chik naxkuy wank chi chapcho.Naq ak xlaj lix metz’ew, ut yoo chixk’oxlankil li ok re chixk’ulb’al, laj Jwan ki’ok chi tz’aamank sa’ xch’ool chiru li Dios, ut kixye re naq junelik wanjenaq chixpaab’ankil li Aatin re Chaab’il Na’leb’ ut saq ru chaq lix yu’am—anajwan q’axal narajeb’ ru li osob’tesink li yeechi’inb’il.Laj Jwan moqon kixye naq sa’ xchoyb’al lix tij, kireek’a chi numtaak lix metz’ew.
Ki’ok wi’chik chixtaqsinkil rib’, ut sa’ junpaat kitaqe’ sa’ li jukub’.
Naq ki’wulak sa’ xb’een li jukub’, sa nareek’a ut ink’a’ kaw yoo chi musiq’ak.
Li osob’tesink re xkawilal roq ruq’ ut metz’ew, li yeechi’inb’il sa’ li Aatin re Chaab’il Na’leb’, ak xk’eeman re.
A’an kixb’antioxi chiru lix Choxahil Yuwa’ sa’ li kutan a’an, ut chiru chixjunil lix yu’am, naq kixsume lix tij naq kixpatz’ xtenq’ankil.2Ex was wiitz’in, chiqak’uula xkawilal li qatib’el ut li qak’a’uxl rik’in xpaab’ankil li na’leb’ k’eeb’il sa’ li Aatin re Chaab’il Na’leb’, jun k’uub’anb’il na’leb’ k’eeb’il xb’aan li Dios.
Chi anchal inch’ool ut chi anchal li waam, ninch’olob’ xyaalal li chaq’al ru osob’tesink li na’oyb’enink qe wi naqab’aanu chi jo’kan.
Chi’uxq taxaq a’an, nintz’aama, sa’ xk’ab’a’ li Qaawa’ ut aj Kolol qe, li Jesukristo, amen.
Ex was wiitz’in raarokex inb’aan, naweek’a naq jwal osob’tesinb’ilin xb’aan naq wankeb’ oxlaju (13) xninqaleb’ wi sa’ li’ ch’utam a’in.
A’an a’in kixk’e chaq jun lin patz’om: “K’a’ raj ru twaj tex’naw li wi?”.
Sa’ li eq’la a’in nawulak raj chiwu aatinak chi saqen ru reheb’ lin junkab’al ut eere laa’ex.Laa’o, jo’ aj k’amol b’e, junelik nanumta qak’a’uxl chirix li juk’uk yoo xb’aanunkil li tz’aj aj na’leb’ sa’ xyu’ameb’ laj santil paab’anel re li Iglees ut lix junkab’aleb’.
Laj Satanas rik’in xjosq’il yoo chaq chi pleetink jo’ maajun sut kixb’aanu chaqJun li na’leb’ xb’aan li wanko sa’ ruchich’och’ a’an re taqatzol naq ink’a’ taqakanab’ qib’ chi t’anek’ chiru li ratawom ut li reek’ahom qatib’el.
Li qeek’ahom a’in kixk’e li Dios nokoxtenq’a naq tqaj sumlaak ut wanq qakok’al.
naq wankeb’ chi sumsu jun winq ut jun ixq naru naq te’xk’am chaq lix kok’al sa’ li kamik yu’am a’in, jo’kan ajwi’ wan re naq taawanq jun chaq’al ut raarookil hoonal b’ar wi’ te’xjunaji wib’ chi tiikeb’ xpaab’aal aamej, b’ar wi’ tixjunaji rib’ li musiq’ej jo’ ajwi’ li tz’ejwalej, ut tixk’e xtz’aqalil xsahil aach’ool ut sahil ch’oolejil naq nakataw ru xk’eeb’al xb’een wa lix rajom laa sum aatin.
Li awa’b’ej Spencer W. Kimball kixk’ut naq sa’ li sumlaak “laa sum aatin…naakana choq xb’een sa’ xyu’am lix sum aatin, ut…(maak’a’aq) chik jalan aawajom (malaj) komon (ut maak’a’aq) chik k’a’aq re ru naru taawanq sa’ xb’een li na’leb’ a’in…“Li sumlaak naxk’am chaq rik’in li tiik ch’oolej ut li tz’aqal xaqxookil paab’aank”1.Naab’al chihab’ anajwan, jun li qako’ xnumsi jun nimla yot’b’il na’leb’.
Xkohin sa’ xwarib’aal b’ar wi’ kixye we lix reek’ahom ut kixch’olob’ chiwu naq xwan chaq sa’ rochoch jun li qamiiw ut, maak’a’ sa’ xch’ool naq kiril sa’ li kaaxmu li k’a’ru yookeb’ xb’aanunkil jun winq ut jun ixq t’ust’uuqeb’.
A’an ki’ok chi yaab’ak ut chixyeeb’al naq ink’a’ sa nareek’a rib’ xb’aan li kiril ut naraj raj risinkil sa’ xk’auxl.
K’ajo’ naq xinb’antioxi xb’aan naq kichal wik’in ut ink’a xmuq, ut chi kama’an kixk’e inhoonal re xtuqub’ankil li xsaqil ut rahob’tesimb’il raam, ut re xtenq’ankil chixtawb’al tuqtuukilal li nachal xb’aan li tojok rix maak kixb’aanu li qaKolonel.
Toj wan sa’ lin ch’ool li loq’laj ch’oolej kiqeek’a naq koowiq’la sa’ wiib’al, jo’ na’b’ej ut ko’b’ej, ut xqatz’aama lix tenq’ li qaChoxahil Yuwa’.Na’b’al kok’al, saajeb’ ut cheekeb’ te’xtaw sa’ lix b’e ut a’aneb’ moko yookeb’ ta chixsik’b’al li tz’aj aj na’leb’ re rilb’al jun ixq malaj jun winq chi t’ust’uukeb’ sa’ li internet malaj sa’ li hu; a’b’an jun xnimal xk’ihal re winq ut ixq yookeb’ xsikb’al rilb’al ut neke’sutq’i rik’in kok’ aj xsa’ toj reetal naq nekek’ay ut ink’a’ chik neke’ru xkanab’ankil.
Maare li komon a’in teraj raj chi anchal xch’ooleb’ elk sa’ li xramb’aleb’ a’an, a’b’an ink’a’ neke’ru xketb’al xjuneseb’.
K’ajo’ qab’antioxihom naq eb’ li qakomon li naqaraheb’ neke’xsik’ ru re xyeeb’al qe jo’ yuwa’b’ej malaj re junaq xb’eenil re li Iglees.
Us raj naq ink’a’ taasach qach’ool, josq’ok malaj tz’eqtaanaak, a’an naru naq tixyob’ wi’chik naq te’kanaq sa’ch’anch’o.Laa’o, jo’ yuwa’b’ej ut aj k’amol b’e, tento taqak’ut ut taqak’e xna’leb’ li qalal ut li saajeb’ chi rajlal, taqab’iheb’ rik’in rahom ut q’unil.
Tento taqatzoleb’ chirix li xch’a’ajkilal li tz’aj aj na’leb’ re rilb’al jun ixq malaj jun winq chi t’ust’uukeb’ ut chan ru naq naxchap li qayu’am, ut kama’an naqasach li Musiq’ej, li qek’ahom, naxjuk’ komonil toch’enajenaqeb’, naasachman li qayaalalil, li wank chi us rik’ineb’ li komon, nasach li k’a’ru naqaj xb’aanunkil chi us, ut li qahoonal, li qak’a’uxl ut li qametz’ew.Li tz’aj aj na’leb’ yoo chi numtak lix maa’usilal q’axal nim ut yalaq b’ar nokoru rilb’al.
Naq noko’aatinak rik’ineb’ li qakok’al, chi ch’utch’u tooruuq xb’aanunkil jun junkab’al k’uub’anb’il na’leb’ rik’in k’utb’il na’leb’ ut toj b’ar tooruuq chi wulak, rik’in xtz’ilb’al li k’a’ruhatq nawan sa’eb’ li k’anjeleb’aal uulul ch’iich’.
Ex yuwa’b’ej, maawan sa’ qach’ool naq eb’ li k’anjeleb’aal re aatinak ut li wankeb’ internet chi sa’, maawa’ li ulul ch’iich’, a’aneb’ li xnimal ru li ch’a’ajkilal?2.Saajex ut cheekex, wi xext’ane’ sa’ lix ra’al laj Satanas re li tz’aj aj na’leb’, chenaq sa’ eech’ool lix xnimal aj uxtaan li qaraaroakil Kolonel.
Ma neketaw xchaamal xrahom li Qaawa’ choq eere, anajwan ajwi’?
Li qaKolonel wan xwankil re eesaqob’resinkil ut eek’irtesinkil.
A’an truuq risinkil lee rahilal ut lee yo’t’ik nekereek’a ut eeb’aanunkil chi xsaqob’resinkil wi’chik rik’in lix wankil re xtojb’al rix li maak.Laa’o, jo’ aj k’amol b’e, wan ajwi’ li qak’a’uxl xb’aaneb’ li sum aatin ut eb’ li junkab’al b’ar wi’ yookeb’ xnumsinkil li rahilal naq xe’k’ay chirilb’al li tz’aj aj na’leb’.
Li Elder Richard G. Scott ak xtz’aama: “ Wi ach’ab’anb’ilat chirix li xninqal ru maak, matyot’e’ chi maak’a’ xwankil xb’aan xk’ulum xmaakeb’ li jalan…naru taaweek’a xtoq’ob’ankil… A’b’anan, maak’e sa’ aab’een li teneb’anb’il chirix li k’a’ru xe’xb’aanu chaq a’aneb’ ”3.
Teenaw naq moko wankex ta eejunes; wan li tenq’ qik’in; wan li ch’utam b’ar wi neke’xtenq’a li sum aatin li wankeb’ li rahilal a’in rik’ineb’; ut wan ajwi’ li ch’utam rik’in li b’oqleb’ ch’iich’, b’ar wi’ nekeru li sum aatin chi boqok ut okenk sa’ li ch’utam toj sa’ li rochocheb’.Ex was wiitz’in, chanru taqakoleb’rix li qalal ut li saajeb’?
Wankatqeb’ kanjeleb’aal re tz’ilok eesil li naaru taqak’e sa’eb’ li uulul ch’iich’ ut li aatinob’al k’am ch’iich’.
A’aneb’ k’anjeleb’aal ch’iich’ jwal neke’k’anjelak.
A’b’an li jwal chaab’il tz’ilok rix sa’ li ruchich’och’, li jun ajwi’ ut toj sa’ xraqal nak’anjelak, a’an lix tz’ilb’al qix sa’ junqal li nachal chiru jun li chamal nawom li junelik wan chirix lix rahom li qaChoxahil Yuwa’ ut li mayejak re xtojb’al rix li maak re li qaKolonel chiqix laa’o chiqajunqal.Chanru taqab’eresi li qalal sa’ li chamal xjalajik xch’ooleb’ ut te’tz’aqonq sa’ lix Tojb’al rix li maak xb’aan li Kolonel?
K’ajo’ nawulak chiwu li raatin li profeet Nefi chirix li k’a’ru xe’xb’aanu li xtenamit re xkawresinkil li saajeb’ sa’ xq’e kutan.
“ut noko’aatinak chirix li Kristo, nasahoʼ saʼ qachʼool rikʼin li Kristo, nokojultikan chirix li Kristo, naqaye profeetil aatin chirix li Kristo ut nokotzʼiibʼak joʼ chanru li qaprofeetil aatin, re naq ebʼ li qalal qakʼajol teʼruuq chixnawbʼal bʼar taaruuq teʼiloq re teʼisiiq lix maakeb’ ”4.Chanru tooruuq xb’aanunkil a’in sa’ li qochoch?
Wan eere laa’ex ak xineerab’i aatinak chirix li lub’tajenaq wanko lin sum aatin lix Mel ut laa’in jo’ yuwa’b’ej re kahib’ chi kok’al.
Naq yooko chaq chixyalb’al qaq’e jo’ yuwab’ej ut chixjunil chik li k’a’ruhaq aajel ru re li qayu’am, oso’jenaq qach’ool re’xtawb’al qatenq’ankil.
Xotijok ut xqatz’aama re’xnawb’al k’a’ru taqab’aanu.
Li sumenk xqak’ul saqen ru: “Us b’i’ wi’ li ochoch ch’ach’alemb’il xsa’, li kok’al toj wankeb’ sa’ xraqeb’ neke’war wi’ ut wan k’anjel ink’a’ ta xe’uxman.
Li k’aru aajel ru ka’ajwi’ a’an teeb’aanu sa’ lee rochoch a’an li xtzolb’al eb’ li Loq’laj Hu, tijok rajlal kutan ut li q’ojyin re ochoch rajlal xamaan”.Yooko xyalb’al xb’aanunkil li k’a’aq re ru a’in, a’b’an moko naqak’e ta junelik choq xb’eenileb’ ut, sa’ xyi li ch’a’ajkilal, wan naq ink’a’ naqab’aanuheb’.
Xqajal li qilob’aal ut xqayal naq ink’a’ taachalq qak’a’uxl chirix k’a’aq re ru moko ninqeb’ ta xnimal ru.
Li qilob’aal xwulak chi wank naq too’aatinak, taasaho’q qach’ool; taqajultika li aatin ut xwotz’b’aal qanawom chirix li Kristo naq naqayal qaq’e chi tijok ut rilb’al li Loq’laj Hu rajlal kutan ut chixb’aanunkil li q’ojyin re ochoch rajlal xamaan.Tojo’ xnume’, naq jun wamiiw kixye we; “Naq naqapatz’ reheb’ li ixq naq te’ril li Loq’laj Hu ut te’tijoq b’ayaq chik, kama’an neke’lub’tesink; xb’aan naq neke’reek’a naq wan naab’al lix k’anjel”.Ex was wiitz’in, xb’aan naq laa’in ak xinnumsi ut ninnaw li k’aru naak’ulman, ut re lin sum aatin, tinch’olob’ xyaalal chirix li osob’tesihom nak’ulman xb’aan xtzolb’al li Loq’laj Hu rajlal kutan, ut li tijok rajlal kutan ut xb’aanunkil li q’ojyin ochoch rajlal xamaan.
A’an a’in li k’anjel toxtenq’a chirisinkil li lub’taak, tixk’ut chiqu b’ar yooko xk’amb’al li qayu’am ut taanimanq li kolb’a-ib’ choq re li qochoch.
Jo’kan bi’, wi li tz’aj aj na’leb’ ut jalaneb’ chik ch’a’ajkilal tixket li qajunkab’al, tooruuq xpatz’b’aal qatenq’ re li Qaawa’ ut royb’eninkil xnimal qak’amol b’e re li Musiq’ej, ut taqanaw naq xqab’aanu li k’a’ru xpatz’ qe li qaYuwa’.Ex was wiitz’in, wi maji’ naqab’aanu li k’a’aq re ru a’in sa’eb’ li qajunkab’al, chiqajunilo tooruuq taqayoob’ xb’anunkil anajwan.
Wi eb’ li qalal ak ninqeeb’ ut ink’a nekeraj qataaqenkil, naru taqayoob’ qajunes.
Naq taqab’aanu, lix wankilal li Musiq’ej tixyoob’ xnujob’resinkil li qajunkab’al ut li qayu’am; Ut, moqon, maare li qalal te’sumenq.Koxlahomaq naq eb’ li yo’yookeb’ apóstol a’aneb’ ajwi’ xe’xyeechi’i naq naqasik’eb’ li qaxe’toonil najter yuwa’ ut naqakawresi li k’ab’a’heb’ li qajunkab’al choq re li santil ochoch, taqakol qib’ anajwan ut sa’ chixjunil li qayu’am, wi toowanq sa’ k’ulub’ junelik re taawanq li hu re tooruuq chi okenk sa’ li santil ochoch5.
K’ajo xnimal ru eb’ li yeechi’ihom a’in!Ex saajex, teneb’anb’il sa’ eeb’een chirix lee musiq’ejil ch’aab’ilal.
Chupumaq lee aatinob’aal ch’iich wi na’ajman ru, b’ichanqex jun li b’ich re li Tzoleb’aal reheb’ li Kok’al, textijoq re xpatz’b’al lee tenq’, k’oxlahomaq jun aatin reheb’ li Loq’laj Hu, elqex chirilb’al li cine, k’oxlahomaq li Kolonel, teewa’ ut teeruk’ chi k’ulub’ej li Loq’laj Wa’ak, teetzol Choq re xKawilal li Saajeb’, wanqex jo’ jun eetalil choq reheb’ lee wamiiw, aatinanqex rik’ineb’ lee yuwa’, ayuqex ut aatinanqex rik’in lee obiisp, patz’omaq eetenq ut sik’omaq eetenq’ rik’in jun laj tz’olb’il b’anonel wi aajel ru xb’aanunkil.K’a’ru nawaj naq te’xnaw li wi?
Nawaj naq a’aneb’ ut laa’ex teenaw naq laa’in ninnaw naq li Kolonel yo’yo ut nokoxra.
A’an kixtoj li xtz’aq rix li qamaak, a’b’an tento naq toowiqlaaq chiru li qaChoxahil Yuwa’ sa’ xchamal tuulanil ch’oolej, xotonink qamaak ut tz’aamankil re naq tixkuy qamaak.
Tento naq taqajal qach’ool ut li qajom, ut tuulanaq qach’ool chi tz’aqal re xtawb’al qatenq’ ut li kuyuk maak chiruheb’ li xqatoch’ ut xtz’eqtaanankil.Ninnaw naq laj Jose Smith kiril li Dios, li qaChoxahil Yuwa’ ut qaKolonel Jesukristo.
Ninch’olob’ xyaalal eere naq wan qik’in jun yo’yookil profeet sa’ xb’een li ruchichoch, li awa’b’ej Thomas S. Monson.
Jo’kan ajwi’ ninch’olob’ xyaalal naq maajun wa too’exk’am sa’ jun sachb’il b’e wi’ naqak’e qach’ool chirab’inkil naq naxk’e qana’leb’ lix profeet li Dios.
ninch’olob’ xyaalal chirix lix wankil qasumwank ut eb’ li osob’tesihom re li santil ochoch.Ninnaw naq lix Hu laj Mormon a’an yaal!
Ink’a’ ninru xch’olob’ankil lix wankil li nimla hu a’in; yal junes ninnaw naq, rik’in li tij, lix Hu laj Mormon wan lix wankil re tixkoleb’ li junkab’al, xkawresinkil qib’ sa’ komonil ut xk’eeb’al qib sa’ junjunqal chiru li Qaawa’.
Ninch’olob’ xyaalal li k’a’aq re ru a’in sa’ lix santil k’ab’a’ li Jesukristo.
Amen.
Naqara ut naqapatz’ li Awa’b’ej Thomas S. Monson, ut naqara ut naqaxaqab’ xwankil li Awa’b’ej Russell M. Nelson.
Li Awa’b’ej Nelson wan xchaab’il na’aj sa’ li waam.Naq saaj yuwa’b’ejin chaq, li walal, oob’ chihab’ chaq xyu’am, kisutq’i chaq sa’ kab’l chirix li tzolok sa’ jun kutan ut kixpatz’ re lix na’, “K’a’ru lix trab’aaj lin yuwa’?” Kixch’olob’ naq li rech tzolonelil ke’xyoob’ seraq’ik chirix xtrab’aajeb’ lix yuwa’eb’.
Jun kixye naq lix yuwa’ a’an li jolomil aj k’aak’alenel tenamit, ut jun chik kixye chi kaw naq lix yuwa’ a’an aj jolomilel re jun nimla k’ayib’aal.Naq kipatz’e re li walal chirix lix yuwa’, ka’ajwi’ kixye, “Lin yuwa’ nak’anjelak sa’ jun li oficina rik’in jun li ulul ch’iich’.” Ut naq kiril naq lix sumehom moko kixsacheb’ ta xch’ool li ramiiw, kixye ajwi’, “Ut, relik chi yaal, lin yuwa’ a’an aj jolominel re chixjunil li choxa ch’och’.”Nink’oxla naq aran kiraqe’ lix seraq’ikeb’.Kinye re li wixaqil, “Xwulak li hoonal re xk’utb’al chiru junjunqaq li na’leb’ chirix li k’uub’anb’il na’leb’ re li kolb’a-ib’, ut ani tz’aqal aj jolominel re.”A’ut naq kiqak’ut chiru li qakok’al li k’uub’anb’il na’leb’ re li kolb’a-ib’, lix rahomeb’ choq’ re li qaChoxahil Yuwa’ ut li Kolonel kik’ihan jo’ chanru naq yookeb’ chixtawb’al ru naq a’in jun k’uub’anb’il na’leb’ re rahok.
Lix evangelio li Jesukristo jayalinb’il sa’ xrahom li Yuwa’b’ej ut li Kolonel choq’ qe ut li qarahom choq’ reheb’ ut li qarahom chiqib’il qib’.Li Elder Jeffry R. Holland kixye: “Li xb’een xnimal ru chaq’rab’ re li junelik q’e kutan, a’an naq laa’o taqara li Dios chi anchal li qach’ool, li qametz’ew, li qak’a’uxl ut li qakawilal, a’an li xb’een xnimal ru taqlahom.
A’ut li xb’een xnimal ru yaal re li junelik q’e kutan a’an naq li Dios nokoxra laa’o chi anchal lix ch’ool, xmetz’ew, xk’a’uxl, ut xkawilal a’an.
Li rahok a’in, a’an lix k’ojleb’aal li junelik q’e kutan, ut tento raj taawanq choq’ xk’ojleb’aal li qayu’am re wulaj wulaj.”1Jo’ lix k’ojleb’aal li qayu’am re wulaj wulaj, li tz’aqal rahok a’an tz’aqal aajel ru choq’ re chixjunileb’ lix tz’aqal tzolom li Jesukristo.Li profeet aj Mormon kixk’ut, “Joʼkan ut, ex was wiitzʼin raarookex inbʼaan, tijonqex chiru li Yuwaʼbʼej chi anchal xmetzʼew eechʼool, re texnujaq rikʼin li rahok aʼin, li naxkʼe saʼ xbʼeenebʼ chixjunil li tzʼaqal nekeʼtaaqenk re li Jesukristo, li Ralal.”2Relik chi yaal naq li rahok a’an li tz’aqal reetalil chixjunileb’ lix tz’aqal tzolom li Jesukristo.Eb’ li tz’aqal aj tzolom neke’xra li k’anjelak chiru ras riitz’ineb’.
A’aneb’ neke’xnaw naq li k’anjelak chiru qas qiitz’in a’an reetalil li tz’aqal rahok ut jun sumwank li ke’ok wi’ naq ke’kub’e xha’.3 Maak’a naxye k’a’ru lix b’oqb’aleb’ sa’ li Iglees malaj k’aru xk’anjeleb’ sa’ lix teepaleb’, neke’reek’a xnimal rajom xch’ooleb’ chi rahok ut chi k’anjelak chiru li Qaawa’ ut chiruheb’ lix komon.Eb’ li tz’aqal aj tzolom neke’xra xkuyb’al li maak.
A’aneb’ neke’xnaw naq li xtojb’al rix li maak li kixb’aanu li Kolonel wan xwankil sa’ xb’een chixjunil li qamaak ut li qapaaltil.
Neke’xnaw naq li tz’aq kixtoj a’an, a’an “naxtoj chixjunil.” Li jaar paay chi musiq’ejil tojleb’ li wankeb’ rilom rik’in li maakob’k, li palto’k, malaj li q’etok aatin, wankeb’ rub’el xwankil.
Eb’ li tz’aqal aj tzolom junelik wankeb’ chi kuyuk maak ut junelik neke’xpatz’ xkuyb’al xmaak.Ex was witz’in raarookex inb’aan, wi yookeb’ chi ch’a’ajko’k sa’ xtawb’al eemetz’ew re kuyuk maak, meek’oxla li b’arwan ke’xb’aanu chaq eere lee komon, chek’oxla b’an li kixb’aanu li Qaawa’ choq’ eere, ut chi jo’kan teetaw tuqtuukilal rik’ineb’ li osob’tesink aj tojol-ix re lix tojb’al rix li maak li kixb’aanu.Eb’ li tz’aqal aj tzolom neke’xra xkanab’ankil rib’ chiru Qaawa’ rik’in tuqtuukilal sa’ raameb’.
Tuulaneb’ ut kub’enaqeb’ ratawom xb’aan naq neke’xra.
Wan tz’aqal xpaab’aaleb’ re xk’ulb’al chi tz’aqal li naraj a’an, ink’a’ ka’ajwi’ sa’ li naxb’aanu a’an, a’b’an sa’ chan ru ut jo’q’e naxb’aanu.
Eb’ li tz’aqal aj tzolom neke’xnaw naq eb’ li tz’aqal osob’tesink moko junelik ta jo’ li neke’raj a’an, a’b’an b’i’ jo’ naraj li Qaawa’ choq’ reheb’ a’an.Eb’ li tz’aqal aj tzolom neke’xra li Qaawa’ numtajenaq wi’chik chiru xraab’al li ruchich’och’ ut xaqxookeb’ ut ink’a’ neke’eek’an sa’ lix paab’aaleb’.
Junelik kaweb’ ut tiikeb’ rib’ sa’ jun ruchich’och’ jwal najala ut nasachok ch’oolej.
Eb’ li tz’aqal aj tzolom neke’xra rab’inkil lix yaab’ xkux li Musiq’ej ut xyaab’eb’ xkux li profeet, ut ink’a’ neke’sache’ xch’ool xb’aaneb’ li xyaab’ kuxej re li ruchich’och’.
Eb’ li tz’aqal aj tzolom neke’xra “xaqliik sa’eb’ li na’ajej sant”4 ut neke’xra xsantob’resinkil ru li na’ajej xaqxookeb’ wi’.
Yalaq ta b’ar neke’xik, neke’xk’am xrahom li Qaawa’ ut li tuqtuukilal re xch’ooleb’ li ras riitz’in.
Eb’ li tz’aqal aj tzolom neke’xra xpaab’ankil lix chaq’rab’ li Qaawa’, ut neke’xpaab’ xb’aan naq neke’xra li Qaawa’.
Naq neke’xra ut neke’xk’uula lix sumwank, li raameb’ neke’ak’ob’resiik ut jalb’ileb’ tz’aqal chan ru wankeb’.Li tz’aqal rahok a’an li tz’aqal reetalil chixjunileb’ lix tz’aqal tzolom li Jesukristo.Rik’in lin na’ kintzolok chaq chirix li tz’aqal rahok.
A’an moko komon ta sa’ li Iglees sa’ li kutan a’an.Sa’ jun kutan naab’al chihab’ chaq, kinwulak rula’aninkil lin na’, li jwal yaj.
Laa’in kinnaw naq taakamq, a’b’an jwal yoo ink’a’uxl chirix naq yoo chi rahob’tesiik.
Maak’a’ kinye, a’b’an a’an naxnaw wu chi us, ut kixye, “Nawil naq yoo aak’a’uxl chi us.”Chirix a’an, choq’ xsachik inch’ool, kixpatz’ we rik’in xlub’ik lix yaab’ xkux, “Ma naru taak’ut chiwu chan ru li tijok?
Tinwaj tijok choq’ aawe.
Ninnaw naq natikla chi kama’in, “At inChoxahil Yuwa’,” a’b’an k’a chik ru tinye chirix a’an?”Naq kinwiq’la chire lix ch’aat ut naq a’an kitijok chiwix, kiweek’a jun rahok li maajun wa week’ahom chaq.
A’an jun tuulan rahok, tz’aqal, ut saq ru.
Us ta maak’a’ naxnaw chirix li k’uub’anb’il na’leb’ re li kolb’a-ib’, a’an wan sa’ xch’ool jun xk’uub’anbil na’leb’ re rahok, li k’uub’anbil na’leb’ re xrahom jun na’b’ej choq’re li ralal.
Wan xrahilal, ut jwal nach’a’ajko’ chaq chiru risinkil xmetz’ew re tijok.
Ka’ch’in ajwi’ nawab’i xyaab’ xkux, a’b’an chi yaal kiweek’a lix rahom.Jultik we naq kink’oxla, “Chan ru naq junaq jwal nim xrahilal taaruuq chi tijok chirix anihaq chik?
A’an tab’i’ li taaraj ru tenq’aak.”Lix sumenkil a’an kiwulak sa’ ink’a’uxl chi saqen ru: li tz’aqal rahok.
A’an jwal nikinixra jo’kan naq kixkanab’ xk’oxlankil rib’.
Sa’ xhoonal q’axal rahob’tesinb’il wi’, lix rahom chiwix jwal nim wi’chik chiru xraab’al rib’ a’an.Anajwan, ex was wiitz’in, ma maawa’ tab’i’ a’in li kixb’aanu li Kolonel?
Jo’kan b’i’, sa’ jun rilob’aal maak’a roso’jik ut jwal nim wi’chik ru.
A’b’an, sa’xyi xnimal ru xrahilal, sa’ li awimq chiru li q’ojyin a’an, a’an li kiraj ru tenq’aak, naq kirahob’tesiik chi naab’al ut chi ink’a’ naru xtawb’al ru.
A’b’an sa’ xraqik, a’an kisach xch’ool xk’oxlankil rib’ ut kitijok chiqix ut kixtoj xtz’aq toj reetal naq kitz’aqlok ru.
Chan ru naq kiru chixb’aanunkil?
B’antiox re naq kixra chi tz’aqal li Yuwa’b’ej li kitaqlank chaq re, jo’ ajwi’ tz’aqal kooxra.
A’an kixra li Yuwa’b’ej ut kooxra laa’o sa’ xb’een xraab’al rib’ a’an.Kixtoj xtz’aq li moko xb’aanuhom ta a’an.
Kixtoj rix li maak moko re ta a’an.
K’a’ut?
Li tz’aqal rahok.
Naq kixtoj xtz’aq chi tz’aqal, a’an kiruhan chixyeechi’inkileb’ qe li osob’tesink li kixtoj chaq ru, wi laa’o taqajal raj qak’a’uxl.
K’a’ut naq kixyeechi’i a’in?
Wi’chik, ut junelik, li tz’aqal rahok.Li tz’aqal rahok a’an li tz’aqal reetalil chixjunileb’ lix tz’aqal tzolom li Jesukristo.Li Awa’b’ej Thomas S.Monson kixye, “Nintz’aama naq taqatikib’ anajwan, sa’ ajwi’ li kutan a’in, xk’utb’al li qarahom chiruheb’ li ralal xk’ajol li Dios, maare qajunkab’al, qaamiiw, maare yal ka’ajwi’ naqanaweb’ ru malaj ink’a’ naqanaweb’ ru.
Naq nokowakli eq’la, wanqo chi anchal qach’ool chi sumenk rik’in rahok ut chaab’ilal rik’in a’ yaal k’a’ru nanume’ sa’ li qab’e.”5Ex was wiitz’in, lix evangelio li Jesukrito a’an jun evangelio re rahok.
Li xnimal ru taqlahom na’aatinak chirix li rahok.
Choq’ we, chixjunil wan sa’ li rahok.
Li xrahom li Yuwab’ej, li kixmayeja chaq li Ralal sa’ qa k’ab’a’.
Lix rahom li Kolonel, li kixmayeja chixjunil sa’ qak’ab’a’.
Lix rahom junaq na’b’ej malaq yuwa’b’ej li te’xk’e raj yalaq k’a’ru choq’ reheb’ li ralal xk’ajol.
Lix rahomeb’ li ani neke’tenq’ank chi ink’a’ k’utk’u ut ink’a’ mas nawb’ileb’ ru qab’aan, a’b’an nawb’ileb’ ru chi us xb’aan li Qaawa’.
Lix rahomeb’ li ani junelik neke’xkuy xmaakeb’ chixjunil.
Lix rahomeb’ li ani neke’wotzok us ta moko k’i ta li neke’xk’ul.Ninra lin Choxahil Yuwa’.
Ninra lin Kolonel.
Ninra li evangelio.
Ninra li Iglees a’in.
Ninra lin junkab’al.
Ninra li chaq’al ru yu’am a’in.
Choq’we, chixjunil wan sa’ li rahok.Chiwanq taxaq li kutan a’in re xjultikankil lix waklijik chi yo’yo li Kolonel choq’ jun kutan re x’ak’ob’resinkil qamusiq’ chiqajunjunqal.
Chiwanq taxaq li kutan a’in choq’ xtiklajik jun yu’am nujenaqaq rik’in rahok, a’anaq “xk’ojleb’aal li qayu’am re wulaj wulaj.”Chinujaq taxaq li qaam rik’in xtz’aqal rahom li Kristo, a’an tz’aqal li reetalil chixjunileb’ lix tz’aqal tzolom li Jesukristo.
A’an lin tij, sa’ xk’ab’a’ li Jesukristo, amen.
Naq b’eleeb’ chihab’ wan chaq we, li wixa’an saq li rismal ut jun meetr rik’in meer xteram- kichal wiib’ oxib’ xamaan sa’ li qochoch.
Jun b’enwa’leb’ naq wan chaq sa’ li qochoch, eb’ li was wiib’ ut laa’in ko’ok chixpikb’al jun li jul chire li qochoch, junpak’al li b’e.
Ink’a’ nanaq sa’ inch’ool k’a’ut naq xqab’aanu; wan naq neke’pikok jul li kok’al.
Kiqatz’ajni qib’, a’b’an ink’a’ re naq tooch’iilaaq.
Wankeb’ chik li kok’al qech kab’aleb’ ke’xk’e reetal lix sahil xpikb’al junaq li jul ut ke’ok chiqatenq’ankil.
Chirix a’an kiqatz’ajni qib’ sa’ komonil.
Li ch’och’ jwal kaw, xb’aan a’an naq kiqachap jun li mangueer re li awimq ut xqak’e li ha’ chi sa’ re xq’unob’resinkil li ch’och’.
Naq yooko chixpikb’al li jul kiqatz’ajni qib’ rik’in li sulul, a’ut li jul kichamo’.Jun reheb’ sa’ li qach’uut kixye naq taqanujob’resi li jul chi ha’ re numxik, jo’kan naq kiqanujob’resi chi ha’.
Rik’in naq laa’in chaq li jwal saaj sa’ xyanqeb’ ut kiwaj naq kine’roksi sa’ li ch’uut, ke’xye naq tinpisk’oq chi sa’ re xyalb’al.
Kintz’ajno’ tz’aqal chi us.
Ink’a’ kintikib’ li k’anjel a’an xk’oxlankil naq nujenaqin rik’in sulul, a’ut chi jo’kan kik’ulman sa’ xraqik.Naq kichal li ke, kinnume’ chiru li b’e re tin’ok sa’ wochoch.
A’b’an li wixa’an kixaqli sa’ li okeb’aal ut ink’a’ kinxkanab’ chi ok. Kixye naq wi tinixkanab’ chi ok, tintz’ajni xsa’ li ochoch li toje’ kixmesu.
Jo’kan naq kinb’aanu li k’a’ru naxb’aanu jun al b’eleeb’ xchihab’ ut kin’aanilak sa’ li okeb’aal jun chik, a’b’an a’an jwal junpaat wi’chik kiwulak aran wixa’an.
Kinpo’, ut kiwaj ok sa’ li ochoch, a’b’an li okeb’aal tz’aptz’o kikana.T’aqt’aqin, nujenaqin chi sulul, yoo lin ke, ut, kinye sa’ lin k’a’uxl re ka’ch’in naq tinkamq chirix li qochoch.
Sa’ xraqik, kinpatz’ re li wixa’an k’a’ru raj tinb’aanu re tin’ok sa’ kab’l.
Chi maji’ nink’e reetal, xaqxookin aran ut yoo chinch’ajb’al rik’in jun li mangueer li wixa’an.
Chirix xnumik k’iila hoonal, li wixa’an kixye naq tinruuq chi ok sa’ li ochoch, ut jo’kan kinru xkeeb’al chiwix li t’ikr moko t’aqt’aq ta ut moko tz’aj ta.Rik’in li jaljookil ru aatin a’in re li kutan a’in sa’ eek’a’uxl, chetz’il rix li raatin li Jesukristo a’in: “Ut maajun k’a’ru tz’aj naru chi ok sa’ li rawa’b’ejihom; jo’kan naq maak’a’ naru chi ok sa’ xhilob’aal, ka’ajeb’ wi’ li ani ke’xch’aj li raq’eb’ sa’ inkik’el, xb’aan lix paab’aaleb’, ut lix xjalb’aleb’ xk’a’uxl chirix chixjunil lix maakeb’, ut lix tiikilaleb’ chi paab’ank toj sa’ roso’jik”.1Naq wankin chirix li wochoch naq li wixa’an yoo chinch’ajb’al moko jwal sa ta kiweek’a.
Jwal rahaq chi junelik wi ramb’ilo chi sutq’iik ut wank rik’in li qaChoxahil Yuwa’ xb’aan naq xookana ut xqatz’ajni qib’ chi sa’ li jul nujenaq rik’in xsululil li maak.
Miqab’alaq’i qib’ rik’in li k’a’ru na’ajman re toosutq’iiq ut toowanq rik’in li qaChoxahil Yuwa’.
Tento naq saqaq qu.Naq maji’ nokochal sa’ li ruchich’och’ a’in kootz’aqon sa’ jun li ch’utam jo’ musiq’ejil alalb’ej ut rab’inb’ej chiru li Dios.2 Chiqajunilo koo’ab’in; maa’ani kiwar.
Sa’ li ch’utam a’an li qaYuwa’ sa’ Choxa kixk’ut jun xk’uub’anb’il na’leb’.
Xb’aan naq li k’uub’anb’il na’leb’ ink’a’ kixsach xtaql li qach’ool ut kixteneb’ naq tootzoloq rik’in li yu’amink, ut ink’a’ yal rik’in lix nawom li Dios, A’an kixnaw naq toomaakob’q.
Kixnaw ajwi’ naq li maak tixtz’ajni qu ut toxram chi sutq’iik rik’in A’an, xb’aan naq A’an wan sa’ jun li na’ajej jwal saq wi’chik chiru li ochoch kixmesu li wixa’a’n.Xb’aan naq li qaChoxahil Yuwa’ nokoxra ut li rajom a’an “xk’eeb’al chi uxmank lix kolb’al chiru li kamk ut lix yu’am chi junelik li winq”,3 sa’ lix k’uub’anb’il na’leb’ kiwan jun laj Kolonel—li ani taaruuq taatenq’anq qe re naq saqaq qu, maak’a’ naxye chanru li qatz’ajnil.
Naq li qaYuwa’ sa’ choxa kixye resil lix aajelil ru jun laj Kolonel, nink’oxla naq chiqajunilo kixk’e li qilob’aal chiru li Jesukristo, li xb’een yo’lajenaq sa’ musiq’ej, li jun li ak wulajenaq jo’ ajwi’ li Yuwa’b’ej.4 Nink’oxla naq chiqajunilo kiqanaw naq tento naq A’anaq, naq maa’ani chik taaruuq chi b’aanunk re, a’b’an naq A’an taaruuq chi b’aanunk re ut naq tixb’aanu.Sa’ li Awimq Getsemani ut sa’ li krus re Golgota, li Jesukristo kixk’ul rahilal sa’ lix tib’el jo’ ajwi’ sa’ xmusiq’, kisiksot xb’aan li rahilal, ki’el xkik’el ruuchil tiqob’, kixtz’aama re lix Yuwa’ naq taanume’q raj sa’ xb’een li sek’,5 ut toj chi jo’kan kitz’aqon rik’in a’an.6 K’a’ut naq kixb’aanu?
Sa’ ajwi’ li raatin, kiraj xnimankil ru lix Yuwa’ ut xraqb’al lix “kawresinkil rib’ choq’ reheb’ li ralal xk’ajoleb’ li winq”.7.
Kiraj xk’uulankil lix sumwank ut xb’aanunkil naq tooruuq chi sutq’iik sa’ li qochoch.
K’a’ru naxpatz’ qe naq taqab’aanu jo’ reeqaj a’an?
Ka’ajwi’ naxpatz’ qe naq taqaxootoni li qamaak ut taqajal qak’a’uxl re naq ink’a’ toonume’q li k’a’ru xnume’ wi’ A’an.8 Nokoxb’oq chixch’ajob’resinkil qib’ re naq ink’a’ tookanaaq chirix li rochoch li qaYuwa’ sa’ choxa.Us ta naq xtz’eqtaanankil li maak a’an jwal chaab’il sa’ li yu’am a’in, rik’in lix tojb’al rix li maak kixb’aanu li Jesukristo, maak’a’ naxye li jar paay chi maak qab’aanuhom chi moko jo’ chamal wanko sa’ xjulil li maak.
Maak’a’ naxye naq nokoxutaanak xb’aan li maak li, jo’ kixye li Profeet aj Nefi, “neke’chal chi junpaat sa’ [qab’een]”.9.
Maak’a’ ajwi’ naxye wi juxnil xqak’ayi li qab’eenil alalb’ejil choq’ re jun sek’ li juyb’il maxkenq’.10Li aajel ru a’an naq li Jesukristo, li Ralal li Dios, kixnumsi li “rahilal ut ch’a’ajkilal ut xyalb’al rix, li jar paay wan” re naq “taaruuq tixnaw sa’ li tz’ejwalej chanru xk’eeb’al xtenq’ankileb’ lix tenamit”.11 Li aajel ru a’an naq kiwan rajom chixkub’sinkil rib’,12 re chalk sa’ ruchich’och’ a’in ut kub’eek “rub’el chixjunil”.13 ut xnumsinkil “wech’iik xninqal ru jo’ xnumsihom junaq winq”.14 Li aajel ru a’an naq li Kristo yoo chi aatinak chiqix chiru li Yuwa’b’ej, sa’ xyeeb’al: “At inYuwa’, k’e reetal lix rahil ut lix kamik li ani maajun maak kixb’aanu, li kisaho’ wi’ chi tz’aqal aach’ool; … jo’kan ut, at inYuwa’, chakoleb’ xyu’am li was wiitz’in a’in li neke’paab’ank re lin k’ab’a’, re naq taaruuq te’chalq wik’in ut te’wanq xyu’am chi junelik”.15 A’an tz’aqal li aajel ru ut li tixk’e raj jun ak’ob’resinkil qoyb’enihom ut qajom re xyalb’al jun sutaq chik, xb’aan naq ink’a’ nokosach sa’ xch’ool.16Ninch’olob’ xyaalal naq li Kolonel maajun wa tixnajtob’resi rib’ qik’in naq taqasik’ rik’in tuulanil re xjalb’al qak’a’uxl; A’an moko tixk’oxla ta naq sachsooko chik; chi moko tixye: “Ay, ink’a’, ma laa’at wi’chik?”; ink’a’ toxtz’eqtaana xb’aan naq ink’a’ naqataw ru chanru xtz’eqtaanankil chi tz’aqal li maak.
A’an naxtaw ru chixjunil chi tz’aqal re ru, jo’kan ajwi’ li rahil ch’oolejil, li xutaan, ut li lub’ik li junelik neke’chal xb’aan li maak.Li jalb’a-k’a’uxlej a’an tz’aqal yaal ut nak’anjelak.
Moko yal yoob’anb’il ta chi moko “xk’oxlahom jun waxil ru k’a’uxlej”.17 Wan xwankil chixwaklesinkil li iiq ut chixjalb’al ru rik’in li yo’onink.
Naru toxk’am sa’ jun nimla jalb’a-k’a’uxlej li naxb’aanu “naq maak’a’ chik li qajom re xb’aanunkil li maa’usilal; re b’an xb’aanunkil rajlal li chaab’ilal”.18 Xjalb’al qak’a’uxl moko junpaat ta xb’aanunkil.
Ak re chi jo’kan li k’a’aq re ru nakana junelik.
A’b’an aajel ru xb’aanunkil.
Jo’ kixch’olob’ xyaalal li Awa’b’ej Boyd K. Packer sa’ lix roso’jik aatin choq’ reheb’ li Setenta re li Iglees: “Li k’oxlahom a’an a’in: lix Tojb’al rix li Maak moko naxkanab’ ta xmuhel chi moko reetalil.
Li naxyiib’, yiib’anb’il nakana.
… Lix Tojb’al rix li Maak moko naxkanab’ ta xmuhel chi moko reetalil.
Yal nak’irtesin, ut li naxk’irtesi, k’irtesinb’il nakana”.19Ut chi jo’kan naq li qayo’onihom re wank wi’chik rik’in li qaChoxahil Yuwa’ nachal xb’aan lix Tojb’al rix li Maak xb’aan li Jesukristo, xb’aan li rajom xch’ool li jun yo’yookil maak’a’ xmaak re xk’ulb’al sa’ xb’een, us ta maak’a’ xwankil li tiik ruhil na’leb’ sa’ xb’een, li raalil xq’etomeb’ chixjunil li winqilal, jo’kan ajwi’ li maak neke’xb’aanu junjunq reheb’ li ralal xk’ajol li Dios neke’xsik’ ru xnumsinkil chi maak’a’ rajb’al.Jo’ komon sa’ lix Iglees li Jesukristo reheb’ laj Santil Paab’anel sa’ Roso’jikeb’ li Kutan, naqak’e xnimal xwankil lix Tojb’al rix li Maak xb’aan li Kolonel chiru xk’ihaleb’ li kristiaan xb’aan naq naqanaw naq wi naqab’aanu li sumwank, naqajal qak’a’uxl rajlal, ut nokokuyuk toj sa’ xraqik, sum’eechaninelaqo qochb’een A’an.20 ut, jo’ chanru A’an, taqak’ul chixjunil li k’a’ru wan re li Yuwa’b’ej.21 A’an jun li tzol’leb’ q’axal xnimal ru, a’ut tz’aqal yaal.
Lix Tojb’al rix li Maak xb’aan li Jesukristo naxb’aanu naq lix b’oqom li Kolonel re “tz’aqalaq b’i’ eere eeru jo’ lee Choxahil Yuwa’ tz’aqal re ru”22 naru chi tawank ut ink’a’ a’an junaq li k’a’aq re ru ink’a’ maajo’q’e taqataw.Eb’ li loq’laj hu neke’xk’ut naq li junjunq chi kristiaan tento “taaraqe’q aatin [chirix] jo’ chanru lix santil raqb’a-aatin li Dios”.23 Sa’ li kutan a’an ink’a’ tooruuq chixmuqb’al qib’ sa’ xyanqeb’ li ch’uut chi moko chixyeeb’al naq xmaak jalaneb’ naq tz’aj li qu.
Us naq eb’ li loq’laj hu neke’xk’ut ajwi’ naq li Jesukristo, li kixk’ul rahilal xb’aan li qamaak, li ani taa’aatinaq chiqix chiru li Yuwa’b’ej, li nokoxk’e choq’ ramiiw ut nokoxra toj sa’ xraqi, sa’ xraqik A’anaq aj raqol aatin chiqix.
Jun reheb’ li osob’tesink nachal rik’in lix Tojb’al rix li Maak xb’aan li Jesukristo li ink’a’ mas naqak’e reetal, a’an naq li “Yuwa’b’ej … kixq’axtesi chixjunil li raqb’a aatin sa’ ruq’ li K’ajolb’ej”.24Ex was wiitz’in, wi nekereek’a naq maak’a’ xkawil eech’ool malaj nekepatz’ ma tex’elq sa’ li musiq’ejil jul xepik, chijultiko’q eere ani “[nakana] sa’ [qayanq] ut li tiikilal”, li ani “nujenaq rik’in rahom choq’ re ralaleb’ xk’ajol li winq” ut li ani xk’amok re sa’ xb’een li qamaak ut li q’etok aatin, ut “kixtz’aqob’resi li rajom li tiikilal”.25 Sa’ jalan chik aatin, jo’ kixb’aanu laj Nefi sa’ xhoonalil xwiib’ajik xch’ool, chijultiko’q eere “ani xekanab’ wi’ eerib’ ”.26, a’an li Jesukristo, jo’kan ut jalomaq lee k’a’uxl ut yalomaq wi’chik li “tz’aqal xlemtz’unkil li yo’onink”.27 Sa’ xk’ab’a’ li Jesukristo, amen.
K’a’jo’ xsahil naq wanko chi ch’utch’u sa’ li ch’utamil kab’l a’in rik’ineb’ li kok’ ixqa’al, eb’ li saaj ixq, ut eb’ li ixq re li Iglees.
Jo’kan ajwi’ wan sa’ li qach’ool naq k’iila mil li ch’uut chi ixq ch’utch’uukeb’ sa’ chixjunil li ruchich’och’ chirilb’al li ch’utam a’in, ut ninb’antioxi naq wan lin hoonal ut eb’ li k’anjeleb’aal li neke’xk’e naq tooruuq chi wank chi junajinb’ilo sa’ komonil ut sa’ qak’a’uxl sa’ li q’ojyin a’in.Sa’ li po octubre re 2006, li Awa’b’ej Gordon B. Hinckley kixk’e jun li aatin “Waklinqex, ex winq re Dios.” Li raatin kixk’ab’a’i’ chi kama’an xb’aan jun li b’ich tz’iib’anb’il sa’ 1911.1 A’an jun li b’oqb’al chi k’anjelak reheb’ li winq re li Iglees re te’wakliiq ut te’chaab’ilo’q.
Li aatin a’an kikana sa’ lin k’a’uxl naq yookin chi tijok re xnawb’al k’a’ru tinwotz eerik’in.Ex komon ixq, yooko chixnumsinkileb’ “li xiwxiw kutan.”2 Li k’a’ru yooko chixnumsinkil ink’a’ raj naxsach qach’ool.
Ak yeeb’il chaq qe chiru naab’al mil chihab’ jo’ chaq’rab’ink ut q’usum re naq kawresinb’ilaqo.
Li ch’ol 8 re laj Mormon naxch’olob’ chi saqen li k’a’ru taak’ulmanq sa’ li qakutan.
Sa’ li ch’ol a’in, laj Moroni naxye naq kiril li qakutan ut kiril li ninqi pleet ut resilebʼ li pleet, li ninqi muxuk, li kamsink, li elq’ak, ut eb’ li tenamit li neke’xye qe naq moko wan ta li us malaj li ink’a’ us sa’ rilob’aal li Dios.
A’an naxye resileb’ li tenamit numtajenaq lix qʼetqʼetileb’, chapchookeb’ rik’in roksinkil li aq’ej terto xtz’aq, ut li neke’reetz’u li paab’aal.
Nak’ute’ chiru jun li tenamit li q’axal xikenaqeb’ xch’ool rik’in li k’a’aq re ru wan sa’ ruchich’och’, jo’kan naq neke’xkanab’ “li maak’a’eb’ wan re, ut li t’ust’u, ut li yaj, ut li tawasinb’il chi nume’k chiruheb’,”3 ut ink’a’ neke’xk’e reetaleb’.Laj Moroni naxpatz’ qe jun patz’om aj tz’ilol rix qach’ool—laa’o li wanko sa’ xq’ehil kutan a’in.
A’an naxye, “Kʼaʼut naq nekexxutaanak chixkʼulbʼal saʼ eebʼeen lix kʼabʼaʼ li Kristo?”4 Lix jitom a’in naxtz’il rix chi tz’aqal naq yoo chi numtaak li ruchich’och’il na’leb’ re li qakutan.Li hu Jose Smith—Mateo naxye naq sa’ roso’jikeb’ li kutan, eb’ a’an ajwi’ “li sik’b’ileb’ ru jo’ chanru li sumwank”5 b’alaq’inb’ilaqeb’.
Li ani wankeb’ sa’ sumwank a’aneb’ ajwi’ li kok’ ixqa’al, li saaj ixq, ut li komon ixq re li Iglees li kub’enaqeb’ xha’ ut wankeb’ sa’ sumwank rik’in lix Choxahil Yuwa’.
Jo’kan ajwi’ laa’o wanko sa’ xuwajel chi b’alaq’iik xb’aaneb’ li k’utum aj b’alaq’.Ex komon ixq, moko ninpaab’ ta naq li qakutan taa’chaab’ilo’q sa’ li chalel.
Wi li k’a’ru yoo chi uxmank anajwan naxk’ut qe, ajb’il ru naq taqakawresi qib’ chirixeb’ li kaq-sut-iq’ nokohe’royb’eni.
Moko ch’a’aj ta raj xkanab’ankil qib’ rik’in roso’jik qach’ool, a’b’anan jo’ tenamit re’ li sumwank, maajun wa taqakanab’ qib’ chixsachb’al li qayo’onihom.
Jo’ kixye chaq li Elder Gary E. Stevenson: “Lix chaab’ilal q’ajkamunk re li qaChoxahil Yuwa’ rik’in naq yo’yooko sa’ li xuwajel kutan a’in, a’an ajwi’ naq wanko sa’ lix kʼojlajik lix tzʼaqalil ru li kutan.”6 K’a’jo’ naq nak’ojob’aak inch’ool rik’in li esil a’an.Jun chihab’ chaq anajwan, li Awa’b’ej Russell M. Nelson kixye qe: “Te’k’ihanq li pleet chirix li Iglees, lix tzol’leb’, ut chanru naqab’eresi qib’.
Jo’kan ut, ajb’il ru naq eb’ li ixq te’xkawresi rib’ chixtawb’al ru lix tzol’leb’ li Kristo ut naq te’roksi lix nawom re xtzolb’aleb’ ut xtenq’ankil xk’iresinkileb’ jun tasal tenamit kawaqeb’ chiru li maak.
Ajb’ileb’ ru li ixq li te’ruuq chixk’eeb’al reetal li b’alaqink’ sa’ chixjunil naxk’ut rib’.
Ajb’ileb’ ru li ixq li neke’xnaw chanru xtawb’al li wankil naxk’e chaq qe li Dios chiruheb’ li neke’paab’an re lix sumwank ut li neke’xwotz lix paab’ahom rik’in xk’eek’ookilal xch’ool ut tz’aqal rahok.
Ajb’ileb’ ru li ixq li wan rik’ineb’ li kawil ch’oolej ut li rilob’aal li qana’ li xEva.”7Li esil a’in naxk’e inkawilal naq us ta li cha’ajkilal sa’ li qakutan a’in, wan ajwi’ naab’al li taasaho’q wi’ qach’ool chi wan qayo’onihom.
Ninpaab’ chi anchal inch’ool naq laa’o, li komon ixq, wan qakawilal ut li qapaab’aal li tixk’e qe li qametz’ew re xnumsinkile’b li ch’a’ajkilal sa’ li roso’jikeb’ kutan a’in.
Li Herman Sheri Dew kixtz’iib’a, “Ninpaab’ naq sa’ li hoonal taqatzol wi’ rach’ab’ankil lix tz’aqalil li wankilal reheb’ li ixq ak neke’jale’ xch’ool ut neke’xpaab’ li sumwank, lix awa’b’ejihom li Dios taajalmanq sa’ jun xnumik jun li q’ojyin.”8Na’ajman ru naq taqak’e qach’ool sa’ komonil re naq taajale’q qach’ool ut naq taqapaab’ li qasumwank.
Re xb’aanunkil, aajel ru kama’anaqo li saaj ixq ut ixq li neke’xtzol li aajel ru tzol’leb’ re li evangelio ut wankeb’ xnawom xch’ool li ink’a’ na’eek’aman chirix lix yaalalil.
A’aneb’ a’in oxib’ li na’leb’ li nink’oxlaheb’ jo’ lix xe’el li nawom ch’oolej kaweb’ ut li nink’oxlahe’ jo’ aajel ru choq’ lix tawom qu.Xb’een, tento taqak’e reetal naq li Dios li qaJunelikil Yuwa’b’ej ut li Ralal, li Jesukristo, wankeb’ sa’ xyi li qapaab’al ut li qakolb’al.
Li Jesukristo a’an laj Kolol qe ut aj Tojol qix.
Aajel ru chiqu xtzolb’al ut xtawb’al ru lix tojb’al rix li maak ut chanru roksinkil rajlal kutan; li jalb’a-k’a’uxlej a’an jun chiruheb’ li xnimal ru osob’tesink li wan qe chiqajunqal re naq tookanaaq sa’ xyi li b’e.
Na’ajman chiwu rilb’al li Jesukristo jo’ li xb’eenil k’utb’il eetalil choq’ qe ut li reetalil chanru taqayal qaq’e chi wulak jo’ naraj a’an.
Na’ajman chiqu xtzolb’aleb’ rajlal li qajunkab’al ut li qatzoleb’aal chirix li nimla k’uub’anb’il na’leb’ re li kolb’a’-ib’ re li qaChoxahil Yuwa’, li wan wi’ lix tzol’leb’ li Kristo.Xkaab’, na’ajman chiqu xtawb’al ru lix aajelil ru lix k’ojob’ankil wi’chik lix tzol’leb’, lix k’uub’lajik, ut lix lawil re wankilal sa’ roso’jikeb’ li kutan a’in.
Tento taawanq lix nawom qach’ool naq li profeet aj Jose Smith kisik’e’ ru ut kik’ojob’aak xb’aan li Qaawa’ re xk’eeb’al chi uxmank li k’ojob’ank wi’chik ut tento taqak’e reetal naq a’an kixk’uub’eb’ li ixq re li Iglees jo’ chanru k’uub’anb’ileb’ chaq sa’ lix Iglees li Kristo sa’ najter q’e kutan.9Ut rox, na’ajman chiqu xtzolb’aleb’ ut xtawb’aleb’ ru li k’ojob’anb’il k’anjel ut li sumwank re li santil ochoch.
Li santil ochoch wan xna’aj sa’ xyi li qapaab’ahom jwal loq’eb’, ut li Qaawa’ naxpatz’ naq tooxik, took’oxlaq sa’ qach’ool, tootzoloq, ut taqataw xyaalal ut taqoksi sa’ junjunqal sa’ li qayu’am.
Toowulaq chixtawb’al ru naq rik’ineb’ li k’ojob’anb’il k’anjel re li santil ochoch, nak’utman li wankilal re choxahilal sa’ li qayu’am10 ut xb’aaneb’ li k’ojob’anb’il k’anjel re li santil ochoch, tooruuq chixkawresinkil qib’ rik’in lix wankilal li Dios, ut lix k’ab’a’ taawanq sa’ qab’een, lix loq’alil toxsuti, ut k’eeb’ilaq qatenq’ankil xb’aaneb’ lix anjel.11 Ninpatz’ ma yooko chiroksinkil chi tz’aqal lix wankilal li yeechi’ihom a’an?Ex komon ixq, us ta li ixqa’al q’axal saaj sa’ li ch’utam a’in neke’ru chi wakliik sa’ paab’aal ut chixb’aanunkil junaq k’anjel jwal nim ru sa’ xwaklesinkil lix awa’b’ejihom li Dios.
Eb’ li kok’al neke’ok chixtawb’al lix nawom xch’ool naq neke’ril malaj neke’rab’i li raatinuleb’ li loq’laj hu, naq neke’tijok rajlal kutan, ut naq neke’okenk sa’ li loq’laj wa’ak chi anchaleb’ xch’ool.
Chixjunileb’ li kok’al ut eb’ li saaj ixq naru te’xwaklesi xch’ool lix junkab’al naq te’xb’aanu li q’ojyin re li junkab’al ut naru te’okenq chi tz’aqal re ru.
Naru naq laa’aqex li xb’een nawiq’la naq lee junkab’al neke’xch’utub’ rib’ chi tijok.
Us ta wan b’ayaq li ch’a’ajkilal sa’eb’ lee rochoch, li k’a’ru nekeb’aanu chiruheb’ chixyu’aminkil li evangelio chi anchal eech’ool naru tixtoch’ lix yu’ameb’ lee junkab’al ut lee ramiiw.Eb’ li saaj ixq re li Iglees tento te’ril rib’ jo’ aj tz’aqonel aajel ru sa’ li k’anjel re li kolb’a-ib’ b’eresinb’il xb’aan li tijonelil, ut ink’a’ ajwi’ jo’ aj ilonel ut aj taaqenel.
Laa’ex wan lee b’oqb’il k’anjel ut xaqab’anb’ilex xb’aan li ani neke’k’amok re li tijonelil re k’anjelak jo’ aj jolominel k’eeb’il xwankil sa’ li k’anjel a’in.
Naq nekenimob’resi lee b’oqb’il k’anjel sa’eb’ lee awa’b’ejil re yalaq ch’utam ut nekekawresi eerib’ sa’ musiq’ej, naq nekek’uub’a eena’leb’ sa’ komonil, naq nekeye’ lee ruq’ re xtenq’ankileb’ lee komon sa’ li tzoleb’aal, ut naq nekek’ut li evangelio li jun rik’in li jun chik, yookex chixtawb’al lee na’aj sa’ li k’anjel a’in, ut laa’ex jo’ ajwi’ lee komon tex’osob’tesiiq.Chixjunileb’ li ixq tento te’ril rib’ jo’ aj tz’aqonel sa’ li k’anjel re li tijonelil.
Eb’ li ixq re li Iglees a’aneb’ awa’b’ej, aj tenq’ aj k’ehol na’leb’, aj k’utunel, komon reheb’ ch’uut, komon ixq, ut na’b’ej, ut lix awa’b’ejihom li Dios ink’a’ naru chi b’eek wi ink’a’ nokowakli ut taqab’aanu li qak’anjel rik’in paab’aal.
Wan naq ka’ajwi na’ajman chiqu naq taqanimob’resi li qilom re li k’a’ru naru xb’aanunkil.Toje’ xinnaw ru jun li komon ixq re Mejico li naxtaw ru li k’a’ru naraj xyeeb’al xnimob’resinkil lix b’oqb’il k’anjel rik’in paab’aal.
Li xMarffissa Maldonado, oxib’ chihab’ anajwan naq kib’oqe’ jo’ aj k’utunel sa’ li Dominkil Tzoleb’aal rik’ineb’ li saaj.
Wuqub’eb’ aj tzolom wankeb’ naq kib’oqe’, a’ut anajwan wankeb’ jun may li neke’wulak rajlal.
Chi sachso inch’ool, xinpatz’ re k’a’ru xb’aanu re naq xniman li rajlil.
Rik’in xtuulanil xch’ool xye: “Ay, moko injunes ta laa’in.
Chixjunileb’ li wankeb’ wik’in xe’tenq’an.” Sa’ komonil, xe’ril lix k’ab’a’eb’ li ink’a’ yookeb’ chi wulak ut xe’ok sa’ komonil chi xik ut chixb’oqb’aleb’ naq te’sutq’iiq sa’ li Iglees.
Jo’kan ajwi’ wankeb’ ani ke’kub’e xha’ xb’aan li k’anjel xe’xb’aanu.Li Hermana Maldonado xk’uub’ jun na’ajej sa’ li internet choq’ reheb’ li komon sa’ lix tzoleb’aal ut xk’ab’a’i “Laa’in jun ralal li Dios,” ut a’an naxtz’iib’a li musiq’anb’il aatin ut li aatin wankeb’ sa’eb’ li loq’laj hu junjunqeb’ li sut chiru li xamaan.
Rajlal ajwi’ naxtaqla li texto reheb’ li komon sa’ lix tzoleb’aal ut naxk’eheb’ xk’anjel ut naxwaklesiheb’ xch’ool.
A’an nareek’a naq aajel ru raatinankileb’ jo’ chanru nawulak chiruheb’, ut chaab’il yoo chi elk.
A’an yal xye we, “Ninraheb’ lin tzolom.” Xinru chireek’ankil lix rahom naq yoo chaq chixyeeb’al we lix k’anjeleb’, ut li k’a’ru naxk’ut rik’in lix k’anjel xjultika we li k’a’ru naru xb’aanunkil jun li komon li wan xpaab’aal ut nak’anjelak rik’in lix tenq’ankil li Qaawa’.Eb’ li qasaaj ixq ut winq, rajlal kutan neke’xk’ul li patz’om jwal ch’a’aj xsumenkil, ut naab’alo laa’o wan qaraarookil komon li yookeb’ chixyalb’al xq’e re xtawb’al lix sumehom.
Li chaab’il esil a’an naq wan lix sumehomeb’ lix patz’om.
Ab’ihomaq resil li toje’ chaq xe’xye chaq eb’ laj jolominel qe.
Yookeb’ chiqeek’asinkil chixtzolb’al ut xtawb’al ru lix k’uub’anb’il na’leb’ re sahil ch’oolejil re li qaChoxahil Yuwa’.
Yookeb’ chiqajultikankil chirix li xb’eenil na’leb’ sa’ li jek’inb’il aatin chirix li junkab’al.12 Nawaklesiik qach’ool chixtzolb’al ut roksinkileb’ li k’anjeleb’aal a’in jo’ jun che’ re b’isok re naq tookanaaq sa’ li laatz’ ut ka’ch’in ruhil b’e.Toje’ chaq jun chihab’, kinch’utub’ wib’ rik’in jun na’b’ej toj ka’ch’ineb’ li ralal xk’ajol li kixk’e xch’ool chixkolb’aleb’ lix kok’al chiru li naab’al yib’ ru wankilal li neke’ril sa’ li internet ut sa’ lix tzoleb’aal.
A’an naxsik rajlal xamaan jun na’leb’, rajlal jun na’leb’ li yookeb’ chi aatinak naab’al chirix sa’ li internet, ut a’an na’ok chi aatinak rik’ineb’ chiru li xamaan naq neke’ru lix kok’al chi patz’ok, ut naxyal xq’e chixsumenkil rik’in tiikil na’leb’ lix patz’omeb’ us ta a’an jwal ch’a’aj xsumenkil.
A’an yoo chixb’aanunkil naq li rochoch a’an jun na’ajej kolko b’ar wi’ naru taapatz’manq li patz’om ut taawanq li chaab’il sumenk re li evangelio.Wan ink’a’uxl naq yooko chi wank sa’ jun na’ajej b’ar wi’ ink’a’ neke’raj xrahob’tesinkil xch’ool anihaq ut chi kama’an moko naqak’ut ta li chaab’il na’leb’.
Nokosach chixk’utb’aleb’ chiru li qasaaj ixq naq xkawresinkil rib’ chi wank choq’ na’b’ej, a’an jwal aajel ru xb’aanunkil ut ink’a’ naqab’aanu xb’aan naq ink’a’ naqaj xrahob’tesinkil xch’ool li ani maji’ neke’sumla, eb’ li ink’a’ neke’ru kanaak sa’ yu’am, malaj taa’ilmanq jo’ naq yooko chixminb’aleb’ ru.
Chi junpak’al, nokoru ajwi’ chi sachk naq naqak’e qach’ool chixyeeb’al lix aajelil ru li tzolok xb’aan naq ink’a’ naqaj naq te’xk’oxla naq a’an jwal nim chik chiru li sumlaak.
Naqakanab’ xyeeb’al naq li qaChoxahil Yuwa’ kixk’ut li sumlaak rik’in jun li winq ut jun li ixq, xb’aan naq ink’a’ naqaj xrahob’tesinkil xch’ooleb’ li neke’raj naq wan li winq rik’in winq malaj ixq rik’in ixq.
Ut naru naq moko sa ta aatinak chirix li na’leb’ a’an.Relik chi yaal, ex komon ixq, aajel ru naq ink’a’ taqarahob’tesi xch’ooleb’ li qakomon, a’ut tento ajwi’ naq wan qachaab’il na’leb’ ut xtawb’al qu chirix li k’uub’anb’il na’leb’ re li kolb’a-ib’ re naq kawaq qach’ool ut saqen ru li qaatin naq taqatzoleb’ li qalal k’ajol ut li saaj chirix li xb’eenileb’ na’leb’ re li evangelio li tento te’xnaw ru re naq te’b’eeq sa’ li ruchich’och’ wankeb’ wi’.
Wi ink’a’ naqatzoleb’ li qalal k’ajol ut li saaj li yaalil tzol’leb’—ut naqak’ut chi saqen ru—li ruchich’och’ taatzoloq reheb’ lix tik’ti’ laj Satanas.Ninra lix evangelio li Jesukristo, ut junelik tinb’antioxi xb’aan li b’eresihom, li wankilal, ut li tenq’ank nink’ul rajlal kutan jo’ rab’in li Dios sa’ li sumwank.
Ninch’olob’ xyaalal eere naq osob’tesinb’ilo xb’aan li Qaawa’, jo’ ixq li wanko sa’eb’ li xuwajel q’e kutan, rik’in chixjunileb’ li wankilal, li maatan, ut li kawilal li aajeleb’ ru xtawb’al re xkawresinkil li ruchich’och’ choq’ re xkab’ xk’ulunik li Qaawa’ Jesukristo.
Nintz’aama naq chiqajunilo taqil li qatz’aqal wankilal ut toowakliiq re toowulaq chi wank jo’ li ixqeb’ re paab’aal ut kawil ch’oolej jo’ naraj li qaChoxahil Yuwa’.
Sa’ xk’ab’a’ li Jesukristo, amen.
Ex was wiitz’in, li Awa’b’ej Nelson xpatz’ we naq tinb’eresi li k’anjel re li ch’utlajik re tiik ruhil k’a’uxlej ok qe chi tz’aqonk wi’ anajwan.A’an a’in jun k’anjel nim xwankil choq’ reheb’ li komon re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan chiru chixjunil li ruchich’och’.Chalen chaq li 10 xb’e li po octubre, 1880, naq laj John Taylor kixaqab’aak xwankil re taa’ok choq’ profeet, aj ilol na’leb’, ut aj k’utb’esinel ut Awa’b’ej re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan chirix xkamik laj Brigham Young, li junjunq chi k’anjel a’in nawb’il ru jo’ jun ch’utlajik re tiik ruhil k’a’uxlej re li Iglees re xyaab’asinkil lix yaab’ xkux li Iglees.Taqaxaqab’ xwankileb’ laj jolominel sa’ li junjunq molam ut ch’uut.
Yalaq ta b’ar wankex, b’oqb’ilex chi xaqliik ka’ajwi’ naq patz’b’il eere xtaqsinkil lee ruq’ naq nekexxaqab’ xwankil li ani yaab’asinb’ilaq xk’ab’a’.
Ka’ajwi’ teetaqsi lee ruq’ naq b’oqb’ilex chi xaqliik.Eb’ li Jolomil aj B’eresinel li wankeb’ sa’ li Tabernaculo malaj li Ch’utleb’aal Kab’l sa’ li Manzana re li Templo te’rileb’ li xaqab’ank na’uxman aran.
Sa’eb’ li ch’utleb’aal kab’l re oqech, jun komon re li awa’b’ejil re li oqech taaril li xaqab’ank aran.
Wi wan anihaq li ink’a’ naxxaqab’ xwankil junaq li yaab’asinb’il xk’ab’a’, a’an taa’aatinaq raj rik’in li awa’b’ej re oqech sa’ li oqech wan wi’.Anajwan taatiklaaq li k’anjel.
K’ehomaq wi’chik reetal, chexxaqliiq ut chetaqsi lee ruq ka’ajwi’ naq patz’b’ilaq eere.Naqapatz’ naq che’xaqliiq eb’ li komon sa’ li Xb’eenil Awa’b’ejil.Tz’aamanb’il naq li Xb’eenil Awa’b’ejil te’xxaqab’ xwankil laj Russell Marion Nelson choq’ profeet, aj ilol na’leb’, ut aj k’utb’esinel ut Awa’b’ej re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan.Eb’ li komon sa’ li Xb’eenil Awa’b’ejil li neke’k’ulub’an re, che’ruuq chixk’utb’esinkil.Tz’aamanb’il naq li Xb’eenil Awa’b’ejil te’xxaqab’ xwankil laj Dallin Harris Oaks choq’ xb’een aj tenq’ aj k’ehol na’leb’ ut laj Henry Bennion Eyring choq’ xkab’ aj tenq’ aj k’ehol na’leb’ sa’ li Xb’eenil Awa’b’ejil re li Iglees.Eb’ li komon sa’ li Xb’eenil Awa’b’ejil li neke’k’ulub’an re, che’ruuq chixk’utb’esinkil.Tz’aamanb’il naq li Xb’eenil Awa’b’ejil te’xxaqab’ xwankil laj Dallin Harris Oaks choq’ Awa’b’ej re lix Molameb’ li Kab’laju chi Apostol ut laj Melvin Russell Ballard choq’ li ruuchil li Awa’b’ej re lix Molameb’ li Kab’laju chi Apostol.Eb’ li komon sa’ li Xb’eenil Awa’b’ejil li neke’k’ulub’an re, che’ruuq chixk’utb’esinkil.Tz’aamanb’il naq li Xb’eenil Awa’b’ejil te’xxaqab’eb’ xwankil choq’ komon sa’ lix Molameb’ li Kab’laju chi Apostol: laj M. Russell Ballard, Jeffrey R. Holland, Dieter F. Uchtdorf, David A. Bednar, Quentin L. Cook, D. Todd Christofferson, Neil L. Andersen, Ronald A. Rasband, Gary E. Stevenson, Dale G. Renlund, Gerrit Walter Gong, ut Ulisses Soares.Eb’ li komon sa’ li Xb’eenil Awa’b’ejil, che’ruuq chixk’utb’esinkil.Tz’aamanb’il naq li Xb’eenil Awa’b’ejil te’xxaqab’ xwankileb’ li tenq’ aj k’ehol na’leb’ sa’ li Xb’eenil Awa’b’ejil ut lix Molameb’ li Kab’laju chi Apostol choq’ profeet, aj ilol na’leb’, ut aj k’utb’esinel.Eb’ li komon sa’ li Xb’eenil Awa’b’ejil, che’ruuq chixk’utb’esinkil.Naru te’chunlaaq li Xb’eenil Awa’b’ejil.Naqpatz’ re li Elder Gong ut li Elder Soares naq te’chalq sa’ xna’ajeb’ sa’ xyanqeb’ lix Molameb’ li Kab’laju.Che’xaqliiq ka’ajwi’ eb’ li komon sa’ lix Molameb’ li Kab’laju chi Apostol, a’an ajwi’ li Elder Gong ut li Elder Soares.Tz’aamanb’il naq lix Molameb’ li Kab’laju chi Apostol te’xxaqab’ xwankil laj Russell Marion Nelson choq’ profeet, aj ilol na’leb’, ut aj k’utb’esinel ut Awa’b’ej re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan, rik’ineb’ ajwi’ lix tenq’ aj k’ehol na’leb’ ut li komon sa’ lix Molameb’ li Kab’laju chi Apostol jo’ ak yeeb’ileb’ resil ut jo’ ak xaqab’anb’ileb’ xwankil xb’aan li Xb’eenil Awa’b’ejil.Eb’ li komon sa’ lix Molameb’ li Kab’laju chi Apostol li neke’k’ulub’an re, che’ruuq chixk’utb’esinkil.Naru texchunlaaq.Naqapatz’ naq che’xaqliiq eb’ li Jolomil aj B’eresinel aj Setenta ut eb’ li komon sa’ li Obispil aj Jolominel.Tz’aamanb’il naq chixjunileb’ li Jolomil aj B’eresinel aj Setenta ut eb’ li komon sa’ li Obispil aj Jolominel te’xxaqab’ xwankil laj Russell Marion Nelson choq’ profeet, aj ilol na’leb’, ut aj k’utb’esinel ut Awa’b’ej re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan, rik’ineb’ ajwi’ lix tenq’ aj k’ehol na’leb’ ut li komon sa’ lix Molameb’ li Kab’laju chi Apostol jo’ ak yeeb’ileb’ resil ut jo’ ak xaqab’anb’ileb’ xwankil xb’aan li Xb’eenil Awa’b’ejil.Chixjunileb’ li Jolomil aj B’eresinel aj Setenta ut eb’ li komon sa’ li Obispil aj Jolominel li neke’k’ulub’an re, che’ruuq chixk’utb’esinkil.Naru texchunlaaq.Naqapatz’ naq che’xaqliiq, yalaq ta b’ar wankeb’ sa’ ruchich’och’, chixjunileb’ li Setenta re Area, eb’ li yuwa’b’ejil aj k’anjel, eb’ li taqenaqil aj tij, ut eb’ li elder.Tz’aamanb’il naq taaxaqab’aaq xwankil laj Russell Marion Nelson choq’ profeet, aj ilol na’leb’, ut aj k’utb’esinel ut Awa’b’ej re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan, rik’ineb’ ajwi’ lix tenq’ aj k’ehol na’leb’ ut li komon sa’ lix Molameb’ li Kab’laju chi Apostol jo’ ak yeeb’ileb’ resil ut jo’ ak xaqab’anb’ileb’ xwankil.Chixjunil li neke’k’ulub’an re, che’ruuq chixk’utb’esinkil.Li ani ink’a’ neke’k’ulub’an re te’ruuq chixk’utb’esinkil.Naru texchunlaaq.Ma naru te’xaqliiq chixjunileb’ li ixq re li Komonil re Tenq’ank—a’aneb’ chixjunil li ixq li 18 chihab’ xyu’am malaj ninqeb’ chik.Tz’aamanb’il naq taaxaqab’aaq xwankil laj Russell Marion Nelson choq’ profeet, aj ilol na’leb’, ut aj k’utb’esinel ut Awa’b’ej re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan, rik’ineb’ ajwi’ lix tenq’ aj k’ehol na’leb’ ut li komon sa’ lix Molameb’ li Kab’laju chi Apostol jo’ ak yeeb’ileb’ resil ut jo’ ak xaqab’anb’ileb’ xwankil.Chixjunil li neke’k’ulub’an re, che’ruuq chixtaqsinkil ruq’eb’.Li ani ink’a’ neke’k’ulub’an re te’ruuq chixk’utb’esinkil.Naru texchunlaaq.Ma te’xaqliiq ka’ajwi’ eb’ li neke’k’amok re li Tijonelil re Aaron—a’aneb’ chixjunil aj tij, aj tzolonel, ut aj tenq’anel.Tz’aamanb’il naq taaxaqab’aaq xwankil laj Russell Marion Nelson choq’ profeet, aj ilol na’leb’, ut aj k’utb’esinel ut Awa’b’ej re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan, rik’ineb’ ajwi’ lix tenq’ aj k’ehol na’leb’ ut li komon sa’ lix Molameb’ li Kab’laju chi Apostol jo’ ak yeeb’ileb’ resil ut jo’ ak xaqab’anb’ileb’ xwankil.Chixjunil li neke’k’ulub’an re, che’ruuq chixtaqsinkil ruq’eb’.Li ani ink’a’ neke’k’ulub’an re te’ruuq chixk’utb’esinkil.Naru texchunlaaq.Ma te’xaqliiq li saaj ixq li 12 toj 18 chihab’ xyu’ameb’.Tz’aamanb’il naq taaxaqab’aaq xwankil laj Russell Marion Nelson choq’ profeet, aj ilol na’leb’, ut aj k’utb’esinel ut Awa’b’ej re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan, rik’ineb’ ajwi’ lix tenq’ aj k’ehol na’leb’ ut li komon sa’ lix Molameb’ li Kab’laju chi Apostol jo’ ak yeeb’ileb’ resil ut jo’ ak xaqab’anb’ileb’ xwankil.Chixjunil li neke’k’ulub’an re, che’ruuq chixtaqsinkil ruq’eb’.Li ani ink’a’ neke’k’ulub’an re te’ruuq chixk’utb’esinkil.Naru texchunlaaq.Anajwan naqapatz’ naq che’xaqliiq chixjunileb’ li komon, yalaq ta b’ar wankeb’, jo’kan ajwi’ chixjunileb’ li ak xe’xaqli.Tz’aamanb’il naq taaxaqab’aaq xwankil laj Russell Marion Nelson choq’ profeet, aj ilol na’leb’, ut aj k’utb’esinel ut Awa’b’ej re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan, rik’ineb’ ajwi’ lix tenq’ aj k’ehol na’leb’ ut li komon sa’ lix Molameb’ li Kab’laju chi Apostol jo’ ak yeeb’ileb’ resil ut jo’ ak xaqab’anb’ileb’ xwankil.Chixjunil li neke’k’ulub’an re, che’ruuq chixtaqsinkil ruq’eb’.Li ani ink’a’ neke’k’ulub’an re te’ruuq chixk’utb’esinkil.Naru texchunlaaq.B’antiox eere, ex was wiitz’in, lee rahom ut lee tenq’.
Nink’e xsahil eech’ool anajwan, ut mas wi’chik laa’ex li saaj komon sa’ li ch’utub’aj-ib’ kab’l a’in, ut sa’ chixjunil li ruchich’och’.
Laa’ex jun sik’bil ru tasal tenamit, ut wan choq’ eere li waatin.K’iila chihab’ chaq anajwan, naq xoowan sa’ rochocheb’ qakomon sa’ Florida, kikub’e jun sut-iq’ chi moko najt ta qik’in.
Kiwan jun li ixq li wan rochoch sa’ jun trailer, ut ki’ok a’an sa’ li baño re xkolb’al rib’.
Ki’ok chi chiq’ank li rochoch.
Chirix junpaat, a’an xrab’i xyaab’ xkux li rech kab’al chixyeeb’al, “Arin wankin sa’ li kab’l.” Naq ki’el chaq sa’ li baño, kisach xch’ool chixtawb’al naq kitaqsiik chaq lix trailer ut kik’ame’ xb’aan li sut-iq’, ut xkana chi xaqxo, sa’ xb’een lix kab’l li reech kab’al.Ex saaj komon, li ruchich’och’ ink’a’ taanach’o’q rik’in li Xkab’ Xk’ulunik li Kolonel chi ch’anch’o.
Sa’eb’ li loq’laj hu naxye naq “Chixjunil li k’a’aq re ru taawanq chi choqinb’il.”1 Laj Brigham Young kixye, “Xk’utb’esiman chiwu sa’ xtiklajik li Iglees a’in, naq li Iglees taanimank, taa’usaaq, taak’ihanq ut taahelmanq, ut a’ yaal jo’ naxhel rib’ li evangelio, taawakliiq xwankil laj Satanas.”2Li mas xiwxiw wi’chik chiruheb’ li hiik ut li pleet3 li yeeb’il resil naq taawanq, a’an li musiq’ejil sut-iq’, li naru chemich’b’al chaq sa’ lee musiq’ejil k’ojlajik, ut chixkanab’ankil lee musiq’ sa’ li b’ar maajo’q’e raj xek’oxla, ut wan naq ink’a’ ajwi’ teek’e reetal naq xexk’ame’.Li sut-iq’ li mas ra, a’an li aaleek xb’aan laj tza.
Li maak junelik wanjenaq sa’ li ruchich’och’, a’b’anan maajun wa wanjenaq chi k’utk’u, chi atawanb’il, ut chi k’ulub’anb’il jo’ anajwan.
Wan jun li nimla wankilal li taach’anab’anq re li sut-iq’ re li maak.
A’an li jalb’a-k’a’uxlej.Moko chixjunil ta li sut-iq’ taachalq xb’aan li taab’aanu laa’at.
Wan li nachal xb’aan li k’a’ru ink’a’ us xb’aanu jalan chik, ut wan li nachal yal xb’aan naq wanko sa’ li ruchich’och’ a’in.Jo’ saaj winq, li Awa’b’ej Boyd K. Packer kiyajer rik’in li sikiirk, jun nimla yajel.
Naq li Elder Dallin H. Oaks wuqub’ chihab’ xyu’am, xkam lix yuwa’ sa’ raxkamk.
Naq toj saaj li hermana Carol F. McConkie, li wan sa’ li jolomil awa’b’ejil reheb’ li saaj ixq, xe’xjach rib’ lix na’ xyuwa’.
Te’chalq li ch’a’ajkilal sa’ aab’een, a’b’anan wi nakakanab’ aawib’ chiru li Dios, te’xkawresi laa paab’aal.Sa’ k’iche’, eb’ lix toonal li che’ li neke’niman b’ar wi’ wan li iq’, kaweb’ wi’chik xmetz’ew neke’kana.
Naq na’apun li iq’ chiru li ch’ina che’, wiib’ paay li k’a’ru nak’ulman.
Xb’een, mas wi’chik naniman ut nachamo’ lix xe’.
Xkab’, lix che’il na’ok chi jalmank, ut lix toonal ut li ruq’ naniman xkawil ut mas wi’chik naru chi eek’ank chiru li iq’.
Eb’ li kawil xe’ ut uq’ej neke’xkol rix li che’ chiru li iq’, li junelik taasutq’iiq wi’chik.4Laa’at q’axal raab’ilat wi’chik xb’aan li Dios chiru jun xtoon li che’.
Laa’at li ralal malaj lix rab’in.
A’an xk’e xkawil aamusiq’ re taakuy li sut-iq’ re li yu’am a’in.
Eb’ li sut-iq’ taak’ul sa’ laa saajil, jo’ li iq’ chiru jun xtoonal li che’ naq naniman, naru chixnimob’resinkil lix metz’ew laa musiq’, ut tatxkawresi choq’ reheb’ li chihab’ li toj te’chalq.Chan ru nakakawresi aawib’ choq’ re laa sut-iq’?
“Chijultiko’q eere ... a’ sa’ xb’een lix saqoonaq laj Tojol qix, a’an li Kristo, li Ralal li Dios, naq tento teek’e eek’ojob’ankil; re naq jo’q’e tixtaqla laj tza lix kawil iq’, ... lix tzimaj sa’ li sut iq’, ... naq chixjunil lix saqb’ach ut lix kawil kaq-sut-iq’ taatenoq sa’ eeb’een, maak’a’aq xwankil chekelonkil taq’a...sa’ xk’ab’a’ li saqoonaq li kab’lanb’ilex wi’.”5 A’in laa kolb’al sa’ li sut-iq’.Li Awa’b’ej Thomas S. Monson xye: Junxil li k’a’ru k’ulub’anb’il sa’ li iglees naxk’am rib’ rik’in xk’ihal li k’ulub’anb’il sa’ li qatenamit, a’b’an anajwan wan jun chamal jul li najachok qe rik’ineb’, ut yoo chi nimank li ru.”6 Li jul a’in, choq’ re junjunq, naxwaklesiheb’ li kawil musiq’ejil sut-iq’.
Inyehaq eere chan ru naq na’ux a’in.Jun po chaq anajwan, li Xb’eenil Awa’b’ejil ut lix Molameb’ li Kab’laju xe’xtaqla jun li hu rik’ineb’ laj b’eresinel sa’ li Iglees sa’ chixjunil li ruchich’och’.
A’an naxye: “Li jalok li na’ux sa’ xchaq’rab’il li tenamit ink’a’ naxjal, ut ink’a’ naru chixjalb’al, li chaq’rab’ kixxaqab’ li Dios.
Li Dios naraj naq taqaxaqab xwankil ut taqapaab’ lix taqlahom, maak’a’ naxye k’a’ru li napaab’aman sa’ li tenamit.
Lix chaq’rab’ re saqru ch’oolej ch’olch’o ru: ka’ajwi’ us li laq’ab’ank-ib’ naq jun winq ut jun ixq sumsuukeb’ chiru li chaq’rab’ jo’ b’eelomej ut ixaqilb’ej.
Naqatz’aama cheru naq teenumsi wi’chik li tzol’leb’ wan sa’ “Li Junkab’al: Jun Jek’inb’il Aatin re li Ruchich’och’.”7Us ta nanajto’ li ruchich’och’ rik’in lix chaq’rab’ li Qaawa’ re saqru ch’oolej, laa’o ink’a’.
Li Awa’b’ej Monson kixye: “Laj Kolol reheb’ li winq kixye naq us ta A’an wan sa’ li ruchich’och’, moko re ta li ruchich’och’.
Laa’o ajwi’ wanko sa’ li ruchich’och’, a’ut moko reho ta li ruchich’och’ wi naqatz’eqtaana li b’alaq’il na’leb’ ut tzol’leb’, ut nokokana sa’ xpaab’ankil li k’a’ru xoxtaqla wi’ li Dios.”8Us ta wankeb’ li jolomil tenamit ut li kristiaan li xe’xjal xyaalalil li sumlaak, li Qaawa’ ink’a’ xb’aanu.
Sa’ xtiklajik li Qaawa’ kixtikib’ li sumlaak wan wi’ jun winq rik’in jun ixq—laj Adan ut li xEva.
A’an kixk’uub’ naq lix k’anjel li sumlaak maawa’ yal re taawanq xchaab’ilal ut xsahileb’ xch’ool li ak xe’ninqan; wan xk’anjel li nim wi’chik, a’an re xk’eeb’al xna’aj re te’k’iresiiq ut te’ch’oolaniiq li kok’al.
Eb’ li junkab’al a’aneb’ choxahil b’ihomal.9K’a’ut naq toj yooko chi aatinak chirix a’in?
Jo’ kixye li Apostol aj Pablo, “Ink’a’ naxik qach’ool chirix li k’a’aq re ru na’ilmank, chirix b’an li ink’a’ na’ilman.”10 Jo’ lix Apostol li Qaawa’ Jesukristo, teneb’anb’il sa’ qab’een xk’utb’al lix k’uub’anb’il na’leb’ li Dios choq’ reheb’ li ralal xk’ajol, ut xyeeb’al li k’a’ru taa’uxmanq wi taaq’etmanq lix taqlahom.Toja’ junjunq kutan xin’aatinak rik’in jun saaj ixq aj Estados Unidos.
A’in li raatin:“Sa’ li chihab’ xnume’, eb’ li wamiig xe’ok chixyeeb’al chiru li internet li k’a’ru neke’xk’oxla chirix li sumlaak.
Wankeb’ naab’al li neke’k’ulub’ank re xsumlajik li winq rik’in winq ut ixq rik’in ixq, ut wan junjunq li saaj komon re li iglees li xe’xxaqab’ xwankil a’an.
Laa’in maak’a’ xinye.“Xink’e inch’ool naq tinch’olob’ xyaalal li k’a’ru ninpaab’ chirix li sumlaak, rik’in k’oxlanb’il aatin.“Rochb’een injalam-uuch, xink’e’ sa’ inna’aj sa’ internet li aatin, ‘Nink’ulub’a li sumwank wan wi’ jun winq ut jun ixq.’ Sa’ junpaat xin’ok chixk’ulb’al li aatin.
‘Laa’at aj q’etq’et.’ ‘Yookat chi raqok aatin.’ Jun xye we naq chanchanin aj eechal re li loq’b’il moos.
Ut jun lin komon li xwan choq’ kawil komon sa’ li iglees xtaqla we li aatin a’in: ‘Tento tat-ok sa’ li kutan wanko wi’.
Li ruchich’och’ ak xjal rib’, ut tento taajal aawib’ laa’at.’“Ink’a’ xinwech’ok rik’ineb’,” chan, “a’ut xinkanab’ li waatin chi k’utk’u.”Sa’ roso’jik xye: “Wan naq jo’ kixye li Awa’b’ej Monson, ‘Taa’ajmanq xaqliik aajunes.’ Nawaj raj naq jo’ saaj winq ut ixq tooxaqliiq raj sa’ komonil sa’ xpaab’ankil li Dios ut li raatineb’ lix yo’yookil profeet.”11Junelik naqak’oxlaheb’ li ani aalenb’ileb’ chiratawankil reech winqilal malaj reech ixqilal.
A’an jun sut-iq’ q’axal kaw.
Nawaj xch’olob’ankil inrahom choq’ reheb’ li nekeyale’ xpaab’aal chi jo’kan ut neke’kana chi xaqxo sa’ xpaab’aankil lix taqlahom li Dios!12 A’ut tento naq taawanq xchaab’ilal qach’ool choq’ re chixjunileb’, maak’a’ naxye k’a’ru neke’xb’aanu ut k’a’ru neke’xpaab’.13Li Kolonel kixk’ut naq ink’a’ yal taqaraheb’ li neke’rahok qe, jo’kaneb’ ajwi’ li neke’wech’ok qe ut toj reetal li neke’hob’ok qe.
A’an kixye, “Wi laa’ex nekeraheb’ ka’ajwi’ li neke’rahok eere, k’a’ru eeq’ajkamunkil teek’ul?
...Ut wi nekek’e xsahilaleb’ xch’ool ka’ajwi’ lee ras eeriitz’in, k’a’ put chik ru nekeb’aanu?”14Li Profeet aj Jose Smith kixye naq tento taqab’aanu weent naq ink’a’ taqaq’etq’eti qib’, ut naq chiqanimob’resi li qach’ool chiruheb’ li winq ut ixq toj reetal naq “taqaj xk’amb’aleb’ sa’ xb’een li qatel.”15 Sa’ lix evangelio li Jesukristo, maak’a’ xna’aj li eetz’unk, li hob’ok, malaj li xik’ ilok.Wi wan aapatz’om chirix li na’leb’ k’eeb’il xb’aaneb’ laj jolominel re li Iglees, patz’ wan rik’in laa na’ aayuwa’, ut rik’ineb’ laj k’amol b’e.
Na’ajman ru li metz’ew li nachal rik’in xpaab’ankileb’ lix profeet li Qaawa’.
Li Awa’b’ej Harold B. Lee kixye: “Ka’ajwi’ naru xkolb’al qib’ jo’ komon sa’ li iglees ... wi naqatzol ab’ink chiru li aatin ut taqlahom tixk’e li Qaawa’ rik’in xtz’uumal re lix profeet.
... Taawanq li na’leb’ li taa’ajmanq wi’ aakuyum ut aapaab’aal.
Maare ink’a’ taawulaq chawu li taayeemanq.
... Maare jalanaq wi’ rik’in li k’a’ru nakak’oxla laa’at chirix li tenamit ut chirix li sahil wank ... maare maawa’aq lix na’leb’eb’ laa komon.
A’b’anan wi nakawab’i li na’leb’ a’an chanchan x’el chaq sa’ xtz’uumal re li Qaawa’ ... ‘li rokeb’aal xb’alb’a ink’a’ taanumtaaq sa’ aab’een, ut li Dios tixjek’i chaq chawu li wankilal re q’ojyin...’ (Tz ut S 21:6).”16Jun chik nimla kolb’a-ib’ chiruheb’ li sut-iq’, a’an lix Hu laj Mormon.Naq toj saaj winq li Awa’b’ej Henry B. Eyring, kiq’axon rochb’een lix junkab’al sa’ jun nimla tenamit.
Sa’ xtiklajik ink’a’ xwulak chiru, ut maak’a’eb’ li ramiig.
Ink’a’ sa nareek’a rik’ineb’ li wankeb’ sa’ lix tzoleb’aal.
Yoo chaq chi tiklaak li sut-iq’.
K’a’ru kixb’aanu a’an?
Kixk’e x’anchalil xch’ool sa’ lix Hu laj Mormon, ut kiril xsa’ k’iila sut.17 Moqon chik, li Awa’b’ej Eyring kixye, “Nawuulak chiwu sutq’iik sa’ lix Hu laj Mormon, b’ar wi’ nin’uk’ak chi naab’al ut chi kok’ aj xsa’.”18 “A’an li esil q’axal nim xwankil li tz’iib’anb’il qik’in chirix li Jesukristo.”19Li Qaawa’ xk’e aawe jun chik na’leb’ re tatkanaaq chi xaqxo, jun li musiq’ejil maatan li kaw wi’chik chiru lix sut-iq’ laj tza!
A’an kixye, “Xaqlinqex sa’eb’ li na’ajej sant, ut mex’eek’asiik.”20Naq saajin chaq laa’in, yal oxlaju li santil ochoch ke’wan sa’ li Iglees.
Anajwan 142 chik wan.
Lix k’ihaleb’ li komon sa’ li Iglees nach’ chik wankeb’ rik’in jun li santil ochoch.
Li Qaawa’ xk’e re lee tasal tenamit naq taaruuq tex’ok sa’ lix santil ochoch chi mas wi’chik chiru k’a’ruhaq chik chi tasal tenamit chalen chaq sa’ xtiklajik li ruchich’och’.Ma wanjenaqat sa’ li santil ochoch, chi wan saqi t’ikr chawix, re xb’aanunkil aran li kub’iha’?
K’a’ru xaaweek’a?
Naru na’eek’aman li santilal sa’ li santil ochoch.
Lix tuqtuukilal li Kolonel naxch’anab’eb’ li sut-iq’ re li ruchich’och’.Li k’a’ru nakaweek’a sa’ li santil ochoch naxk’ut li k’a’ru tento raj taaweek’a sa’ laa yu’am.21Sik’ xtawb’aleb’ laa na’ch’in ut laa yuwa’ch’in ut eb’ laa wech alal li xe’wan xyu’am xb’een wa chawu.
K’am lix k’ab’a’eb’ sa’ li santil ochoch.22.
Naq nakataw aana’leb’ chirixeb’ laa xe’ aatoon, taawil aran li k’a’ru na’ux sa’ li yu’am, li sumlaak, li kok’al, li tiikilal nab’aanuman, ut wan ajwi’ naq taawil li k’a’ru ink’a’ taa’ajmanq b’aanumank.23Moqon chik sa’ li santil ochoch tattzoloq chirix lix Yo’obtesinkil li ruchich’och’, chirix li na’leb’ sa’ xyu’ameb’ laj Adan ut li xEva, ut li mas nim wi’chik xwankil, chirix li qaKolonel Jesukristo.Ex saajil was wiitz’in, k’a’jo’ naq nekexqara, nekexqak’oxla, ut nokotijok cherix.
Meekanab’eb’ li sut-iq’ chekelonkil taq’a.
A’in lee kutan laa’ex—re texxaqliiq chi kaw jo’ xtzolom li Qaawa’ Jesukristo.24K’ehomaq chi mas kaw wi’chik lee k’ojlajik sa’ xb’een li saqoonaq re lee Kolonel.K’uulahomaq chi mas tz’aqal chik sa’ lee raam lix yu’am ut li na’leb’ kixk’ut.Taaqehomaq chi yalb’il chik eeq’e lix b’aanuhom ut lix taqlahom.K’ulumak chi mas chik lix rahom, li ruxtaan ut li rusilal, ut li kawil maatan kixk’e sa’ xtojb’al rix li maak.Naq nekeb’aanu, ninch’olob’ chi yaal eere naq teeril k’a’ru xyaalaleb’ li sut-iq’—a’aneb’ li yalok-ix, li aaleek, li jalok b’e, ut li ch’a’ajkilal li te’tenq’anq eere chi k’ihank.
Ut wi tiik eech’ool naq te’nume’q li chihab’, ninch’olob’ chi yaal eere naq li k’a’ru nekek’ul tixk’ut chiru lee ch’ool k’iila sut naq li Jesus a’an li Kristo.
Li musiq’ejil saqoonaq rub’el eeroq kaw taawanq, ut ink’a’ taa’eek’anq.
Taasaho’q eech’ool naq li Dios xexxk’ojob’ arin re textz’aqonq sa’ xkawresinkil li b’e choq’ re lix sutq’ijik li Kristo sa’ xloq’alil.Li Kolonel kixye, “Ink’a’ texinkanab’ eejunes...tinchalq wi’chik eerik’in.”25 A’in lix yeechi’ihom eere.
Laa’in ninnaw naq tz’aqal yaal li naxyeechi’i.
Ninnaw naq yo’yo A’an, sa’ lix k’ab’a’ li Jesukristo, amen.
Ch’utch’uuko jo’ jun molam kaw xmetz’ew re li tijonelil, arin sa’ li Ch’utamil Kab’l jo’ ajwi’ sa’eb’ na’ajej chiru chixjunil li ruchich’och’.
Wankeb’ li neke’k’amok re li Tijonelil re Aaron, ut wankeb’ chik li neke’k’amok re li Tijonelil re Melkisedek.Li Awa’b’ej Stephen L. Richards, li kik’anjelak jo’ tenq’ aj k’ehol na’leb’ chiru li Awa’b’ej David O. McKay, kixye, “Kok’ aj xsa’, nayeeman naq li tijonelil a’an “lix wankil li Dios k’eeb’il reheb’ li winq.” ” A’an kixye: “Nink’oxla naq yaal a’an.
A’b’an, laa’in nawulak chiwu aatinak chirix li tijonelil rik’in li ch’ol aatin “k’anjelak chiru qas qiitz’in,” ut wan naq ninye re, “li k’uub’anb’il na’leb’ tz’aqal re ru re k’anjelak chiru qas qiitz’in.” … A’an jun k’anjeleb’aal re k’anjelak chiru qas qiitz’in … ut li winq li ink’a’ naroksi, naru naq taasachq chiru, xb’aan naq yeeb’il qe chi saqen ru rik’in k’utb’esinb’il na’leb’ naq li ani ink’a’ nak’anjelank re “moko taak’ehe’q ta chi k’ulub’ej re taawanq chi xaqxo.” ”1Sa’ li oqech Pionero, li wan aran Lago Salado ut li kink’ul wi’ li Tijonelil re Aaron jo’ ajwi’ li Tijonelil re Melkisedek, kik’utman chiqu naq tento taqanaweb’ ru li loq’laj hu, jo’eb’ li tasal 20, 84, ut 107 re li Tzol’leb’ ut Sumwank.
Sa’eb’ li tasal a’in nokotzolok chirix li tijonelil ut li jolomink sa’ li Iglees.Sa’ li ewu a’in, nawaj xk’eeb’al reetal jun raqal sa’ li tasal 107: “Jo’kan ut, anajwan li junjunq chi winq chixtzolaq li teneb’anb’il wi’, ut chixtzolaq k’anjelak sa’ li opiis li xaqab’anb’il wi’, chi yalb’il anchal xq’e.”2Li Awa’b’ej Harold B. Lee kixye chi kok’ aj xsa’: “Naq junaq naxk’ul li tijonelil, a’an na’ok choq’ aj k’anjenel chiru li Qaawa’.
Tento tixk’oxla lix b’oqb’al jo’ chanchan naq wan sa’ xtaql li Qaawa’.”3Naqatzol ajwi’ sa’eb’ li tasal a’in k’a’ru li teneb’anb’il sa’ xb’eeneb’ li awa’b’ejil reheb’ li molam, ut naq wan qateneb’ankil chirixeb’ li qakomon, moko ka’aj ta wi’ chiqix laa’o.Ninpaab’ chi anchal inch’ool naq li Iglees kaw wi’chik anajwan chiru junxil.
Lix k’anjeleb’ li qasaaj naxk’ut xyaalal naq a’in jun tasal tenamit re paab’aal ut re anchal ch’oolejil chirix li yaal.
A’b’anan, wankeb’ li neke’t’ane’ chire li b’e, li neke’xtaw li k’a’ru naxq’unb’esiheb’ xch’ool chixkanab’ankil lix k’anjeleb’ sa’ li Iglees.
Aajel ru naq ink’a’ te’sachq chiqu li raarookil aamej a’an.Yoo chi k’ihank rajlankileb’ li winq li maji’ neke’k’ojob’aak jo’ xb’eenil sa’ li tijonelil, ut ink’a’ chik neke’tawman sa’eb’ li ch’utam re li Iglees chi moko wankeb’ xk’anjel sa’ li Iglees.
Naru ut tento naq taatuqub’amanq ru a’in.
A’an li qak’anjel laa’o.
Tento naq taak’eemanq li teneb’ank ut naq too’ok chi k’anjelak chi ink’a taqab’ay qib’.Eb’ li awa’b’ejil reheb’ li molam re li Tijonelil re Aaron, chi b’eresinb’ileb’ xb’aan li obisipil ut xb’aaneb’ laj k’amol b’e re li molam, naru taak’ehe’q xwankilaleb’ chi tenq’ank ut chi kolok.Kixye li Qaawa’, “Chijultiko’q eere, nim lix loq’aleb’ li aamej sa’ rilob’aal li Dios; … ut k’a’jo’ xsahil lix ch’ool rik’in li aamej li naxjal xk’a’uxl!”4Wan naq chanchan naq numtajenaq nim li k’anjel a’in.
Naru taachalq xkawilal qach’ool rik’in li kixk’ul laj Gedeon sa’ najter q’e kutan, li kiru chixpleetinkileb’ laj Madianita ut laj Amalekita, us ta ka’ch’in xk’ihal lix teep aj pleet.
Jultik eere naq laj Gedeon ut lix teep aj pleet ke’wan chixpleetinkil jun teep q’axal nim, li q’axal wi’chik kawresinb’il ut q’axal wi’chik xk’ihaleb’.
Li hu Jueces sa’ li Najter Chaq’rab’ naxye naq lix teepaleb’ laj Madianita ut laj Amalekita, li wankeb’ sa’ junajil, “xcha’cha’ihom rib’eb’ sa’ li taq’a, k’a’jo’eb’ xk’ihal kama’ eb’ laj saak’, ut maaka’ch’in ajwi’ xk’ihaleb’ lix kameey, jo’ tz’aqal xk’ihal li samahib’ wank chire li palaw.”5 Laj Gedeon kixsik’ ru li Nimajwal Dios re xk’ulb’al xmetz’ew.Laj Gedeon kisach xch’ool naq li Qaawa’ kixye re naq q’axal naab’aleb’ lix teep aj pleet re taaruuq li Qaawa’ tixq’axtesiheb’ li xik’ neke’ilok reheb’ sa’ ruq’eb’, maare anchal te’xye naq “rik’in lix wankileb’ xe’xkol rib’.”6 Kiyehe’ re laj Gedeon naq tixye reheb’ lix tenamit: “Jo’ k’ihaleb’ yooqeb’ xxiw ut neke’siksotk, che’sutq’iiq sa’ rochocheb’.
Wiib’ xka’k’aal mil koheb’ ut lajeeb’ mil ke’kanaak.”7Toja’ naq li Qaawa kixye, “Toj naab’aleb’ laa wochb’een.”8 A’an kixye re laj Gedeon naq tixk’ameb’ li winq chire li ha’ re rilb’al chan ru te’ruk’ li ha’.
Eb’ li ke’xreq’ li ha’ rik’in ru’uj raq’eb’ ke’k’ehe’ sa’ jun ch’uut, ut eb’ li ke’xwiqib’ rib’ chi uk’ak ke’k’ehe’ sa’ jalan chik ch’uut.
Li Qaawa’ kixye re laj Gedeon, “Rik’ineb’ li o’lajuk’aal a’in li xe’req’ok re li ha’, texinkol laa’in ut tinq’axtesiheb’ laj Madianita sa’ eeruq’.
Ut eb’ li jun ch’ol chik che’sutq’iiq sa’ rochocheb’.”9Laj Gedeon kisutq’i rik’in lix teep aj pleet ut kixye reheb’, “Waklinqex xb’aan naq li Qaawa’ ak xq’axtesihom sa’ eeruq’ lix muheb’aaleb’ laj Madian.”10 Ut kixjek’eb’ li o’lajuk’aal chi winq sa’ oxib’ ch’uut, ut kixk’e jun xukub’ sa’ ruq’eb’ chixjunileb’ li winq, rik’ineb’ ajwi’ kuk wan xam chixsa’eb’.
Ut kixye reheb’:“Naq akaq xinwulak sa’ xmaril lix na’ajeb’ laj Madian, teek’e reetal li k’a’ru tinb’aanu laa’in ut teeb’aanu wi’chik eere.“Laa’in tinyaab’asi lin xukub’ wochb’eeneb’ lin ch’uut, ut laa’ex ajwi’ tento teereek’asi lee re chixsutam … ut teejap eere chixyeeb’al: “Sa’ xk’ab’a’ li Qaawa’ ut sa’ xk’ab’a’ laj Gedeon.” Toja’ naq chanchan naq kixye, “Taaqehomaqin.” Li k’a’ru kixye chi tz’aqal, a’an “Teek’e reetal li k’a’ru tinb’aanu laa’in ut teeb’aanu wi’chik eere.”11Jo’ b’eresinb’ileb’ xb’aan laj taqlanel reheb’, eb’ lix teep aj pleet aj Gedeon ke’xyaab’asiheb’ li xukub’ ut ke’xjoreb’ li kuk ut ke’xjapeb’ re chixyeeb’al, “Sa’ xk’ab’a’ li Qaawa’ ut sa’ xk’ab’a’ laj Gedeon.” Eb’ li loq’laj hu neke’xye k’a’ru kik’ulman sa’ li xnimal ru pleet a’in: “Ut ke’kanaak chi kulku sa’ li xna’ajeb’,” ut ke’q’axok-u.12Li tzolok ochochnal a’an jun raqal li k’uub’anb’il na’leb’ re kolok sa’ li kutan a’in.
Naq li Awa’b’ej David O. McKay kixk’ut li k’anjel a’in chiru chixjunileb’ li jolomil aj b’eresinel, a’an kixye: “Li tzolok ochochnal a’an jun reheb’ li qak’anjel q’axal aajel ru ut q’axal chaab’il re xch’olaninkileb’ ut xwaklesinkil xch’ooleb’, re xk’eeb’al xna’leb’eb’ ut re xb’eresinkileb’ li ralal xk’ajol li qaYuwa’.
… A’an jun choxahil k’anjel, jun choxahil b’oqok.
Teneb’anb’il sa’ qab’een jo’ aj tzolol ochochnal xk’amb’al li loq’laj musiq’ej sa’ li junjunq ochoch ut li junjunq ch’oolej.”13Sa’ junjunq na’ajej, b’ar wi’ moko naab’aleb’ ta li winq li wan rik’ineb’ li Tijonelil re Melkisedek, eb’ li awa’b’ej re oqech ut eb’ li obiisp, rik’in xliceens li awa’b’ej re mision, te’ruuq chiroksinkileb’ li misioneer re rula’aninkileb’ li komon ink’a’ mas neke’wulak ut eb’ li junkab’al b’ar wi’ moko komoneb’ ta chixjunileb’.
A’in naxloch xxamlel li musiq’ej re li misioneerik sa’ li ochoch, ut naxk’e ajwi’ jun hoonal re naq eb’ li misioneer naru te’xk’ul xk’ab’a’eb’ li ani maare te’raj xk’ulb’aleb’.Chiru xnumikeb’ li chihab’ naq kiwula’aniheb’ naab’aleb’ li oqech chiru li ruchich’och’, ke’wan li oqech b’ar wi’ eb’ laj jolominel re teep ut oqech, rik’in naq ki’ajman ru malaj rik’in naq ke’xk’anjelaheb’ lix teneb’ankil, ke’xk’e xch’ooleb’, ut chi tenq’anb’ileb’ xb’aan li Qaawa’, ke’ok chi k’anjelak ut ke’xtenq’aheb’ li chaab’il winq chi wank chi k’ulub’ej re xk’ulb’al li Tijonelil re Melkisedek ut, rochb’eeneb’ li rixaqil ut lix kok’al, chi ok sa’ li santil ochoch re te’tiqib’aaq ut te’tz’ape’q sa’ junajil.Chi k’osb’il ru, tinye resil junjunqeb’:Naq kiwula’ani li oqech re Millcreek aran Lago Salado junjunq chihab’ chaq, kintzol naq chiru li chihab’ xnume’, numenaq jun cient li winq li maji’ neke’k’ojob’aak jo’ xb’eenil ak ke’kojob’aak jo’ xb’eenil.
Kinpatz’ re li Awa’b’ej James Clegg chan ru naq ke’xk’anjela li nimla chaab’ilal a’an.
Us ta tuulan xch’ool ut ink’a’ kiraj xyeeb’al naq a’an li kib’aanunk re, jun reheb’ lix tenq’ aj k’ehol na’leb’ kixye naq li Awa’b’ej Clegg kixk’e reetal li tento taab’aanumanq, ut xjunes rib’ kixb’oq ut ki’aatinak sa’ junesal rik’in li junjunq winq maji’ nak’ojob’aak jo’ xb’eenil.
Naq yoo chi aatinak rik’in li junjunq, li Awa’b’ej Clegg ki’aatinak chirix lix santil ochoch li Qaawa’, eb’ li k’ojob’anb’il k’anjel ut li sumwank re li kolb’a-ib’ li neke’b’aanuman aran, ut kixraq li raatin rik’in li patz’om a’in: “Ma ink’a’ taawaj raj xk’amb’al laa wixaqil ut eb’ laa kok’al sa’ li rochoch li Qaawa’, re naq texwanq jo’ jun junkab’al chi junelik q’e kutan?” Ke’xsume naq yaal a’an, ke’ok chi wulak wi’chik, ut ke’xtaw li ke’xsik’ xb’aanunkil.Sa’ 1952, lix k’ihaleb’ li junkab’al sa’ li rox teep re Rose Park a’aneb’ komon rik’in jun yuwa’b’ej malaj b’eelomej li ka’ajwi’ wan rik’ineb’ li Tijonelil re Aaron, ink’a’ li Tijonelil re Melkisedek.
Li Hermano L. Brent Goates kib’oqe’ re k’anjelak jo’ obiisp.
A’an kixk’e xb’oqb’al jun li winq sa’ li teep li ink’a’ mas nawulak, aj Ernest Skinner xk’ab’a’, chi tenq’ank chixsutq’isinkileb’ 29 chik li winq sa’ li teep li ke’wan jo’ aj tzolonel sa’ li Tijonelil re Aaron, ut chixtenq’ankileb’ li winq a’in ut lix junkab’aleb’ chi xik sa’ li santil ochoch.
Rik’in naq ink’a’ mas nawulak sa’ iglees, sa’ xtiklajik li Hermano Skinner ink’a’ kiraj xb’aanunkil, a’b’an moqon kixye naq tixb’aanu li naru chiru.
A’an ki’ok chirula’aninkileb’ li winq aj tzolonel li ink’a’ neke’wulak, ut kixyal xq’e chixtenq’ankileb’ re te’xk’e reetal lix k’anjeleb’ jo’ aj jolominel re li tijonelil sa’ rochocheb’ ut jo’ b’eelomej ut yuwa’b’ej sa’ xjunkab’aleb’.
Sa’ junpaat kixb’oq junjunq reheb’ li winq a’in li ink’a’ mas neke’wulak sa’ iglees re xtenq’ankil sa’ lix k’anjel.
Chi junjunqil ke’ok chi wulak wi’chik chi kok’ aj xsa’ ut ke’xk’ameb’ chaq xjunkab’aleb’ sa’ li santil ochoch.Sa’ jun kutan, laj tz’iib’anel re li teep ki’el chaq sa’ li k’ayib’aal ut kixk’e xsahil xch’ool li roso’jik winq li kiwulak sa’ li santil ochoch.
Li winq a’an kixye chirix naq kiwan choq’ aj ch’otonel: “Laa’in xaqxookin aran ut kin’ilok naq chixjunileb’ ke’ok chi wulak wi’chik sa’ li teep ut xkoheb’ sa’ li santil ochoch.
Wi ta xinru chixnawb’al lix ch’ina-usil li wank sa’ li santil ochoch, ut chan raj ru tixjal inyu’am chi junelik, maajun wa tinwanq raj jo’ laj ch’otonel reheb’ li 29 chi winq a’an sa’ xk’ulb’al li tz’ape’k sa’ junajil sa’ li santil ochoch.”Sa’ li junjunq seraq’ a’in, wankeb’ kaahib’ na’leb’ li ke’tenq’ank reheb’:Li k’anjel re xsutq’isinkileb’ li komon kib’aanuman sa’ li teep.Li obiisp re li teep kitz’aqon.Ke’wan laj k’utunel li k’ulub’ejeb’ ut musiq’anb’ileb’.Kik’ehe’ reetal li junjunq chi kristiaan.Ex was wiitz’in, chijultiko’q qe li raatin li rey aj Benjamin: “Jo’q’e wankex chi k’anjelak chiru lee rech winqilal ka’ajwi’ wankex chi k’anjelak chiru lee Dios.”14Chiqakoleb’ li ani neke’raj ru qatenq’ ut chiqawaklesiheb’ sa’ li b’e taqenaq ut us wi’chik.
Chiqajayali li qak’a’uxl sa’ rajomeb’ ru li neke’k’amok re li tijonelil ut li rixaqileb’ ut lix kok’aleb’ li t’anenaqeb’ chire li b’e re li wank sa’ iglees.
Chiqab’i li esil li moko yaab’asinb’il ta wan sa’ xch’ooleb’:Chinaatenq’a, chinaatzol,Chatb’eeq laa’at wik’in.K’ut chiwu li tinb’aanuRe tinsutq’iiq rik’in.15Li k’anjel re xsutq’isinkileb’ li komon moko re ta laj q’em, malaj li yal namatk’ek.
Neke’k’iik li kok’al, neke’tixk li yuwa’b’ej, ut xnumik li hoonal ink’a’ naxaqli.
Meeb’ay eerib’ rik’in jun musiq’anb’il na’leb’; chek’anjela b’an, ut li Qaawa’ tixte li b’e.Kok’ aj xsa’ na’ajman ru li choxahil maatan re li kuyum.
Naq wankin chaq choq’ obiisp, kinmusiq’aak jun kutan chixk’eeb’al xb’oqb’al jun winq li wan li rixaqil li nawulak chi jo’q’ehaq sa’ iglees rochb’eeneb’ lix kok’al.
A’b’anan, li winq a’in maajun sut kinixsume.
Sa’ jun tiqwal kutan re li saq’ehil kintoch’ li rokeb’aal li rochoch laj Harold G. Gallacher.
Kinru chirilb’al li Hermano Gallacher chunchu sa’ lix chunleb’aal, yoo chirilb’al ru li diario.
“Ani a’an?” chan, chi ink’a’ na’ilok.“Laa obiisp,” chankin re.
“Xinchal re xnawb’al aawu ut re xpatz’b’al naq tatwulaq aawochb’een laa junkab’al sa’eb’ li qach’utam.”“Ink’a’, jwal laatz’ wu,” chan.
Maajun sut ki’ilok wankin wi’.
Kinb’antioxi re naq kirab’i li waatin ut xkohin.Moko najt ta chirix a’an, li junkab’al Gallacher ke’q’axon toj sa’ California.
Ke’nume’ junjunq chihab’.
Moqon, naq wankin chaq jo’ komon sa’ lix Molameb’ li Kab’laju, sa’ jun kutan yookin chaq chi k’anjelak sa’ lin oficiin naq laj tz’iib’ kinixb’oq ut kixye, “Jun li Hermano Gallacher li junxil kiwan sa’ laa teep naraj aatinak aawik’in.
Wan arin sa’ lin oficiin.”Kinsume, “Patz’ re ma a’an laj Harold G. Gallacher li kiwan rochoch rik’in xjunkab’al sa’ Vissing Place sa’ xxukeb’ li b’e West Temple ut Fifth South.”“A’an a’an,” chan.Kinpatz’ re naq tixkanab’ chi ok. Koo’aatinak sa’ xyaalal chirix lix junkab’al.
A’an kixye we, “Xinwulak arin re xpatz’b’al xkuyb’al inmaak xb’aan naq ink’a’ kin’el sa’ lin chunleb’aal re aakanab’ankil chi ok sa’ wochoch sa’ li kutan a’an re li saq’ehil k’iila chihab’ chaq anajwan.” Kinpatz’ re ma yoo chi wulak sa’ li Iglees.
Chi se’se ru kixsume: “Anajwan laa’in li xkab’ aj tenq’ aj k’ehol na’leb’ sa’ li obispil re lin teep.
Laa b’oqom chi wulak sa’ iglees, ut lin maa’usil sumehom, k’a’jo’ naq kinixk’e chi raho’k sa’ inch’ool, jo’kan naq kink’e inch’ool chixtuqub’ankil ru.Laj Harold ut laa’in koo’aatinak naab’al sut rub’elaj naq kikam.
Eb’ laj Gallacher ut lix kok’aleb’ xe’xb’aanu naab’al lix b’oqb’aleb’ sa’ li Iglees.
Jun reheb’ li ri yoo chi k’anjelak sa’ mision anajwan.Reheb’ li k’iila misioneer li yookeb’ chi ab’ink sa’ li ewu a’in, ninye eere naq k’iila sut li riyajil lix nawom ch’oolej ink’a’ naxe’en ut na’atz’umak sa’ junpaat.
Wan naq li kaxlan wa kutb’il sa’ xb’een li ha’ nasutq’i ka’ajwi’ chirix xnumik k’iila kutan.
A’b’an nasutq’i.Kinsume jun li b’oqok sa’ inxukub’ ch’iich’ sa’ jun ewu ut kiwab’i jun xyaab’ kuxej li kixpatz’, “Ma laa’at xkomonat jun li Elder Monson li junxil kik’anjelak sa’ li mision aran Nueva Inglaterra?”Kinsume naq maawa’in.
Li xb’oqok we kixye naq a’an li Hermano Leonardo Gambardella xk’ab’a’, ut kixye naq jun li Elder Monson ut jun li Elder Bonner ke’wulak sa’ rochoch junxil ut ke’xch’olob’ lix nawomeb’ xch’ool chiru a’an ut li rixaqil.
Ke’rab’iheb’ a’b’an maak’a’ ke’xb’aanu re xyu’aminkil li k’a’ru ke’xk’ut.
Moqon ke’q’axon toj California, ut chirix xnumik oxlaju chihab’, aran ke’xtaw wi’chik li yaal ut ke’jale’ xch’ool ut ke’kub’e xha’.
Li Hermano Gambardella kixpatz’ ma wan chan ruhaq taaruuq tixtaweb’ li misioneer li xb’een wa ke’rula’aniheb’, re naq taaruuq tixb’antioxi reheb’ lix nawomeb’ xch’ool, li toj ke’kana rik’in a’an ut li rixaqil.Kintz’ileb’ rix li tz’iib’anb’il esil.
Kintaweb’ li misioneer.
Ma naru teek’oxla xsachik xch’ooleb’ a’an, anajwan sumsuukeb’ ut wankeb’ xjunkab’al, naq kinb’oqeb’ ut kinye reheb’ li chaab’il esil a’an—li kitz’aqob’resiik wi’ ru lix yalomeb’ xq’e junxil chaq.
Chi junpaat kijultiko’ reheb’ li junkab’al Gambardella.
Laa’in kink’uub’ jun b’oqok choq’ re chixjunil re naq te’ruuq chixk’eeb’al xsahileb’ xch’ool ut xsahil k’ulunikeb’ sa’ li Iglees.
Jo’kan ke’xb’aanu.
Ke’yaab’ak, a’b’an xb’aan xsahilaleb’ xch’ool naq ke’yaab’ak.Laj Edwin Markham kixtz’iib’a a’in:Sa’ roso’jik ech alalb’ejil wan;Maamin junes wanko;Li naqataqla sa’ xyu’am jalanNaq’aj qik’in laa’o.16Sa’ li ewu a’in, nintz’aama naq chiqajunilo li wan qik’in li tijonelil taqak’e reetal li teneb’anb’il sa’ qab’een, naq laa’o, jo’ laj Gedeon re najter q’e kutan, tooxaqliiq sa’ li na’ajej xaqab’anb’ilo wi’ ut, sa’ junajil, taqataaqe laj Jolominel q’e—a’an li Qaawa’ Jesukristo—ut lix profeet, li Awa’b’ej Gordon B. Hinckley.
Chiqaye’ li quq’ re xk’olb’aleb’ li ani t’anenaqeb’ chire li b’e, re naq maajun raarookil aamej taasachmanq.Sa’ xk’ab’a’ li Jesukristo, amen.
Re naq te’xnaw li komon re li Iglees, li Xb’eenil Awab’ejil ke’xtz’iib’a li resilal chirix li xk’iijik ut chan ru wan li Iglees sa’ xjunlaju xka’k’aal xb’e li po diciembre, 2013.Eb’ li ch’uut re li IgleesEb’ li oqech3,050Eb’ li mision405Eb’ li distrito571Eb’ li teep ut uq’ej29,253Rajlankileb’ xkomon li IgleesChixjunileb’ li komon15,082,028Eb’ li kok’al ke’tz’iib’aman jo’ komon115,486Ak’ komon ke’kub’e xha’282,945Eb’ li misioneerEb’ li misioneer rajlaleb’ sa’ k’anjel83,035Eb’ li misioneer aj tenq’anel re Iglees24,032Eb’ li Santil OchochEb’ li santil ochoch li ke’k’ojob’aman sa’ li chihab’ 2013 (santil ochoch re Tegucigalpa, Honduras)1Eb’ li Santil Ochoch yookeb’ chi k’anjelak sa’ xraqik li chihab’141
Re naq te’xnaw li komon re li Iglees, li Xb’eenil Awab’ejil ke’xtz’iib’a li resilal chirix li xk’iijik ut chan ru wan li Iglees sa’ xjunlaju xka’k’aal xb’e li po diciembre, 2014.Eb’ li ch’uut re li IgleesEb’ li oqech3,114Eb’ li mision406Eb’ li distrito561Eb’ li teep ut uq’ej29,621Rajlankileb’ xkomon li IgleesChixjunileb’ li komon15,372,337Eb’ li kok’al ke’tz’iib’aman jo’ komon116,409Ak’ komon ke’kub’e xha’296,803Eb’ li misioneerEb’ li misioneer rajlaleb’ sa’ k’anjel85,147Eb’ li misioneer aj tenq’anel re Iglees30,404Eb’ li Santil OchochEb’ li santil ochoch li ke’k’ojob’aman sa’ li chihab’ 2013 (Fort Lauderdale Florida, Gilbert Arizona, ut Phoenix Arizona)3Eb’ li santil ochoch kik’ojob’aman wi’chik (Ogden Utah)1Eb’ li santil ochoch yookeb’ chi k’anjelak sa’ xraqik li chihab’144
Li Xb’eenil Awab’ejil ke’xtz’iib’a li resilal chirix k’a’ru xb’aanuman sa’ li Iglees toj sa’ xjunlaju xka’k’aal xb’e li po Diciembre, 2015.Eb’ li ch’uut re li IgleesOqech3,174Mision418Distrito558Teep ut uq’ej30,016Li rajlankileb’ li komonLi rajlankileb’ chixjunil li komon15,634,199Kok’al ke’tz’iib’aman jo’ komon114,550Ak’ komon li ke’kub’e xha’257,402MisioneerMisioneer rajlaleb’74,079Misioneer aj tenq’anel31,779Santil ochochEb’ li santil ochoch li ke’k’ojob’aman sa’ li chihab’ 2015 (Córdoba Argentina, Payson Utah, Trujillo Peru, Indianapolis Indiana, ut Tijuana Mexico)5Eb’ li santil ochoch ke’k’ojob’aman wi’chik sa’ 2015 (Ciudad de Mexico Mexico ut Montreal Quebec)2Eb’ li santil ochoch yookeb’ chi k’anjelak sa’ xraqik li chihab’149
Li Xb’eenil Awab’ejil ke’xtz’iib’a li resilal chirix k’a’ru xb’aanuman sa’ li Iglees toj sa’ xjunlaju xka’k’aal xb’e li po diciembre, 2016.Eb’ li ch’uut re li IgleesOqech3,266Mision421Distrito556Teep ut uq’ej30,304Li rajlankileb’ li komonLi rajlankileb’ chixjunil li komon15,882,417Kok’al ke’tz’iib’aman jo’ komon109,246Ak’ komon li ke’kub’e xha’240,131MisioneerMisioneer rajlaleb’70,946Misioneer aj tenq’anel33,695Santil ochochEb’ li santil ochoch li ke’k’ojob’aman sa’ li chihab’ 2016 (Centro de la ciudad de Provo, Sapporo Japón, Philadelphia Pennsylvania, Fort Collins Colorado, Star Valley Wyoming, ut Hartford Connecticut)6Eb’ li santil ochoch ke’k’ojob’aman wi’chik (Suva Fiji and Freiberg Alemania)2Eb’ li santil ochoch yookeb’ chi k’anjelak sa’ xraqik li chihab’155
B’ab’ayaq chik maji’ xkamink li Awa’b’ej Heber J.
Grant, jun reheb’ laj jolominel b’eresinel kirula’ani chaq ut, naq wan chaq aran, kirab’i li awa’b’ej chi tijok, ut yoo xyeeb’al: “Ay, Dios, osob’tesihin re naq ink’a’ taasachq xnawom lin ch’ool ut tinwanq chi tiik toj sa’ xraqik!”.1 A’an lix kawil tij chirix naq ak wanjenaq 27 chihab’ jo’ Awa’b’ej re li Igleees.
Lix k’utum a’an xnimal xjultikankil naq maa’ani, a’ yaal jarub’ chihab’ wan re, naru taa’aaleeq xb’aan laj tza.
Wiib’ reheb’ li aalenk naroksi a’an li jalb’ehink ut li b’alaq’ink.Li kuyuk toj sa’ roso’jik a’an jun reetalil li tz’aqal tzolom ut aajel ru re li yu’am chi junelik.
A’b’anan, naq nokotawman chiru li yale’k ut ch’a’ajkilal, naab’al sut nayeeman qe naq “yal taqakuy”.
Nawaj xyeeb’al eere naq: “yal xkuyb’al” moko a’an ta xb’eenil na’leb’ re li evangelio.
Kuyuk toj sa’ roso’jik naraj naxye chalk rik’in li Kristo rajlal ut xtz’aqob’resinkil qib’ rik’in A’an.Wi li kuyuk toj sa’ roso’jik aajel ru re xk’ulb’al li yu’am chi junelik, K’a’ut naq ch’a’aj li wank chi tiik?
Naqayal qaq’e naq yooko chixsik’b’al ru junaq li k’a’aq re ru chiru wiib’ na’leb’.
Li paab’ank b’ayaq ajwi’ ut li teneb’ahom chi luulu naxt’an li paab’aal.
Li kuyuk toj sa’ roso’jik naxpatz’ qe jun li teneb’ahom tz’aqal rik’in li Kolonel ut rik’in li qasumwank.Li k’utb’esinb’il na’leb’ kiril laj Lehi chirix li che’ re li yu’am a’an jun xnimal ru jaljookil ru aatin chirix chanru li kuyuk toj sa’ roso’jik.
Nekexinb’oq xtzolb’al lix matk’ laj Lehi ut xtz’ib’all rix rik’in musiq’ejil tijok; chirix a’an juntaq’eetahomaq rik’in lee yu’am.
Naq teeb’aanu, k’ehomaq reetal waqib’ li xb’eenileb’ na’leb’ aajel ru sa’ li kuyuk toj sa’ roso’jik.1.
Misach sa’ lee ch’ool li tijokNokotikla rik’in laj Lehi wan sa’ junesal, “sa’ jun li chaqi na’ajej q’ojyin ru ut ra”.2 Chiqajunilo laa’o nokonume’ sa’ li hoonal q’ojyin ut junesal.
“Naq aak’ab’ li b’e chawu, li tijok chayal”.3 Taaqehomaq li reetalil li Awa’b’ej Heber J.
Grant ut tijonqex re xpatz’b’al lee kawilal re kuyuk toj sa’ roso’jik.
Patz’omaq re li Choxahil Yuwa’b’ej: “K’a’ru chik taawaj tinb’aanu?”.2.
Chalqex rik’in li Kristo ut tz’aqob’resihomaq eerib’ rik’in A’anLi che’ re li yu’am a’an xyi lix matk’ laj Lehi.
Chixjunil nak’utuk re li che’.
Li che’ reetalil li Kristo, li naraj naxye li xnimal xrahom li Dios.
Li ru li che’, a’an lix junelikil tojb’al rix li maak ut jun xnimal ru reetalil lix rahom li Dios.
Li junelik yu’am rik’ineb’ li qaraarokil komon jwal ki’ ut jwal ajb’il jo’ maajun chik k’a’ re ru.
Re xtawb’al li maatan a’an, tento “toochalq rik’in li Kristo ut [taaqatz’aqob’resi qib’] rik’in A’an”.4 A’an “li b’e, li yaal ut li yu’am”.5 Naru naqanujob’resi li qayu’am rik’in q’axok ut chaab’il k’anjel, a’b’an sa’ roso’jik, wi ink’a’ xqak’uub’ li loq’laj sumwank chi tiik qapaab’aal, toot’ane’q chi junajwa ut chi yaal naq ink’a’ xqatz’aqob’resi ru li k’a’ru qajom arin.3.
Tiikisihomaq eerib’ chi ub’ej rik’in paab’aalWan jun li b’e nak’amok sa’ li che’ re li yu’am, rik’in li Kristo.
Laatz’ ut ka’ch’in ru, ch’a’aj ut tz’aqal.
Eb’ lix taqlahom li Dios ch’a’ajeb’ a’b’an moko neke’ramok ta.
Nokohe’xkol chiru li xiwxiw sa’ musiq’ej ut tib’elej, ut ink’a’ nokohe’xkanab’ chi sachk.Li ab’ink naxkawob’resi li qapaab’aal chirix li Kristo.
Li paab’aal a’an jun xb’eenil li k’anjelak ut wankilal.
Xtaaqenkil rajlal lix b’aanuhom li Kolonel naxk’iresi li qawankil ut qametz’ew sa’ musiq’ej.
Wi maak’a’ raj lix wankil ut xkawob’resihom li xtojb’al rix li maak, moko tooruuq ta chi wank sa’ li b’e ut kuyuk toj sa’ roso’jik.“Teetiikisi eerib’ chi ub’ej chi xaqxookex junelik rik’in li Kristo”6.4.
Lix Hu laj Mormon a’an xlawil li kole’k sa’ musiq’ejLi b’e re li yu’am jwal kaw.
Moko ch’a’aj ta naq nokojalb’ehiik, noko’el sa’ li b’e, ut nokosach.
Li ch’a’ajkilal a’an tento taachalq ut aajel ru re li qajunelikil waklijik.
Naq taachalq li ch’a’ajkilal, meekanab’ naq li k’a’ru ink’a’ neketaw ru tixkamsi chixjunil li k’a’ru ak nekenaw.
K’eehomaq eekuyum, chapomaq eerib’ rik’in li yaal ut teek’ul xtawb’al ru.
Li yale’k chanchan chik jun li nimla q’eqi choql li naru tixmutz’ob’resi li qu ut tixkawob’reis li qaam.
Wi ink’a’ “chapchooqo junelik”7 rik’in li raatin li Dios ut taqayu’ami, tooq’ajsiiq jo’ mutz’ sa’ musiq’ej ut ink’a’ nimaq li qach’ool sa’ musiq’ej.
Tzolomaq lix Hu laj Mormon ut eb’ li raatin li yo’yookil profeet rajlal kutan, rajlal kutan, chixjunil li kutan!
A’an xyaalal li kole’k sa’ musiq’ej ut xq’axb’al li b’alaq’ik.
Wi maak’a’ a’an, sachsooko sa’ musiq’ej.5.
Meek’e eerib’ chi jalb’ehiik chi moko b’alaq’iikXk’eeb’al xwankil junaq k’a’ re ru a’an li rab’inkil chi us.
Li rab’inkileb’ li ani ink’a’ neke’paab’an re li Kristo ink’a’ texxtenq’a xtawb’al A’an.
Xsik’b’al li nimla ruchich’och’il kab’l ink’a’ texxk’am sa’ li yaal.
Moko yeeb’il ta resil aran.
Ka’ajwi’ rik’in li Kolonel wan li “aatin re li junelik yu’am”.8 Li k’a’ruhaq chik a’an ka’ajwi’ li aatin.
Li kab’l nim ut paapo xsa’, naxk’utb’esi lix “jo’ maajo’il k’oxlahom ut li q’etq’etil”9 re li ruchich’och’—malaj, sa’ jalan chik aatin, li jalb’ehink li b’alaq’ink.
Nujenaqeb’ li kristiaan chaq’al ru raq’eb’ chanchan ta wi’ naq wankeb’ re chixjunil.
A’b’anan neke’reetz’u li Kolonel ut li ani neke’taaqen re.
A’aneb’ li kristiaan “junelik yookeb’ chi tzolok, a’b’an ink’a’ neke’ruhank xtawb’al ru li yaal” 10.
Maare chaab’il lix ruchich’och’il aj aatin, a’b’an sa’ musiq’ej sachsookeb’.6.
Chexkanaaq chixk’atq li che’Li resilal laj Lehi a’an naq tookanaaq chixk’atq li che’.
Tookanaaq aran xb’aan naq ak xqajal qach’ool rik’in li Qaawa’.
Laj Alma kixk’ut: “K’ehomaq reetal, a’an kixjal lix ch’ooleb’; relik chi yaal, kirajsiheb’ chaq ru sa’ jun li nimla wara, ut ke’aj ru choq’ re li Dios”11.
Naq naqaq’axtesi li qaam re li Dios, li Santil Musiq’ej naxjal li qawanjik, naqajal qib’ chixjunil chiru li Qaawa’ ut ink’a’ chik naqasik’ li kab’l nim ut paapo xsa’.
Wi naqakanab’ xb’aanunkil li naxk’e jun li nimla jale’k, noko’q’aj chi ixb’ej sa’ musiq’ej.
Li q’etok paab’aal a’an xka’pak’alil li jale’k.Reheb’ chixjunil li misioneer, ak xe’nume’ ut li wankeb’ anajwan: Ex elder ut hermana, laa’ex ink’a’ naru naq yal texq’ajq chaq sa’ li b’oqb’il k’anjel ut teeke’ eerib’ sa’ Babilonia ut teenumsi li hoonal b’atzunk sa’ li ulul ch’iich’ maak’a’ aj-e xb’aan naq chi jo’kan texkanaaq sa’ jun musiq’ejil wara.
Ink’a’ ajwi’ naru teekanab’ eerib’ chi ok rilb’al li pornografia chi moko naru taasachq sa’ eech’ool li saq ruhil na’leb’ ut li saq ru ch’oolej xb’aan naq chi jo’kan taawanq xyib’al ru sa’ lee musiq’ejil.
Wi neketz’eq li Musiq’ej, sachsookex.
Meekanab’ eerib’ chi jalb’ehiik chi moko chi b’alaq’iik.Li tz’aqal tzolom toj wankeb’ chi aj’o chiru li Dios rajlal kutan rik’in li tijok wan xyaalal, li xtzolb’aleb’ li loq’laj hu, li ab’ink ut li k’anjelak chi maak’a’ xtzaq.
Kanaaqex chixk’atq li che’ ut aj’ooq lee ru.Naab’al chihab’ chaq anajwan, li wixaqil ut laa’in xoob’oqe xb’eresinkil li mision re Washington Tacoma.
Li b’oqleb’ a’an kixsachob’resi qach’ool.
Rik’in ajom u, kin’aatinak rik’in li awa’b’ej ut laj b’eresinel re chixjunil b’ar wi’ yookin chi k’anjelak ut xinye resil lin b’oqb’al.
A’aneb’ ke’ch’a’ajko’ xb’aan lin b’aanuhom re xkanab’ankil li trab’aaj ut ke’raj xnawb’al: “Jo’qe’ xasik’ ru a’in, ut k’a’ut naq ink’a’ xaye chaq qe rub’elaj?”, chankeb’.Sa’ jun li chaab’il ilom, kichal sa’ lin k’a’uxl jun li sumenk ut kinye reheb’: “Kinye naq jo’kan tinb’aanu naq b’elelaju chihab’ inyu’am ut kink’uub’ chaq li loq’laj sumwank rik’in li Dios sa’ li santil ochoch re xtaaqenkil li Kolonel.
Kink’ojob’ chixjunil lin yu’am sa’ li sumwank a’an ut nawaj xpaab’ankil anajwan chi jo’kan”.Naq ak noko’ok sa’ sumwank rik’in li Dios, moko naru ta tooq’ajq.
Li q’ajk, xkanab’ankil, malaj xtz’eqtaanankil moko wan ta sa’ ajl.
Sa’ li rawa’b’ejihom li Dios wan jun li na’leb’ re tz’aqalil re li taqenaqil loq’al ut a’an naraj li tzolom kaweb’!
Maak’a’ na’ajej re li tzolom b’ayaq ajwi’ naxyal xq’e.
Li yal yalok a’an xka’pak’alil li tz’aqalil ut jun li teneb’ahom yal xyiitoq chaab’il moko toxk’e ta chi kuyuk toj sa’ roso’jik.Wi wankex sa’ ch’a’ajikilal, sachsookex, malaj tz’eqtz’ookex sa’ musiq’ej, nekexinb’oq xb’aanunkil jun na’leb’ li taaq’ajsinq eere sa’ li b’e.
Chex’ok wi’chik chixtzolb’al lix Hu laj Mormon rik’in musiq’ejil tijok ut xyu’aminkil li k’utum rajlal li kutan, rajlal li kutan, chixjunil li kutan!
Ninch’olob’ xyaalal eere lix nimal xwankilal lix Hu laj Mormon li taajaloq re lee yu’am ut tixkawresi lee rajom chixtaaqenkil li Kristo.
Li Santil Musiq’ej tixjal lee raam, texxtenq’a rilb’al “li k’a’aq re ru jo’ chanru tz’aqal wan”12 ut tixye eere li k’a’ru tento teeb’anu chirix a’an.
A’in lix yeechi’ihom laj Nefi choq’ eere laa’ex:“Ut laa’in kinye reheb’ naq…ani te’ab’inq chiru li raatin li Dios, ut te’chapoq chiru chi kaw, maajo’q’e te’oso’q; chi moko taaruuq taanumtaaq sa’ xb’eeneb’ li aleek ut li lochlookil tz’imaj re li xik’ na’ilok reheb’ re te’mutz’e’q ru, re xk’amb’aleb’ xb’e sa’ li sache’k.“Jo’kan naq laa’in… kin’elajin chiruheb’…naq te’xk’e xxik rik’in li raatin li Dios ut taajultiko’q reheb’ naq te’xpaab’ junelik lix taqlahom sa’ chixjunil li k’a’aq re ru”13.Ex was wiitz’in, li kuyuk toj roso’jik a’an li nimla yale’k re li tzolomil.
Li qawanjik rajlal kutan jo’ tzolom tixk’utb’esi li qajunelikil eechanihom.
Ajenqex chiru li Dios, chapomaq eerib’ chiru li yaal, chek’anjela lees umwank li xek’uub’ chaq sa’ li santil ochoch ut wanqex chixk’atq li che’!Ninch’olob’ xyaalal chirix li yo’yookil Kristo waklijenaq wi’chik.
Ninnaw naq yo’yo.
Lix nimal rajom inch’ool a’an paab’ank chi tiik toj sa’ roso’jik ut xtaaqenkil lix k’utum.
Sa’ lix santil k’ab’a’ li Jesukristo.
Amen.
Naab’al chihab’ chaq anajwan, naq wankin chaq jo’ aj k’utunel sa’ seminario, kiwab’i jun reheb’ li wochb’een xpatz’b’al reheb’ laj tzolonel naq te’k’oxlaq chirix li patz’om a’in: wi katwan raj sa’ lix kutankil li Kolonel, k’a’ut nakak’oxla naq laa’at kataaqe raj jo’ jun reheb’ lix tzolom?
A’aneb’ ke’wulak xk’oxlankil naq li ani neke’taaqen re li Kolonel anajwan ut neke’xyal wank jo’ xtzolom, maare ke’xb’aanu raj ajwi’ sa’ li hoonal a’an.Chalen chaq li kutan a’an, nintz’il rix li patz’om a’an ut li k’a’ru xe’xsume chirix.
Rajlal ninpatz’ chanru kiweek’a raj laa’in rab’inkil li Kolonel naq kixye li aatin jultikanb’il chiru li tzuul:“Laa’ex lix kutan li ruuchich’och’; Junaq tenamit k’ojk’o sa’ xb’een tzuul ink’a’ naru xmuqb’al.“Chi moko nalochman junaq saqen re xtz’apb’al sa’ uk’al, re b’an taawanq sa’ xna’aj, ut chi jo’kan tixkutanob’resi chixjunileb’ li wankeb’ sa’ kab’l.“Jo’ka’in naq chilemtz’unq lee saqenkil chiruheb’ li tenamit, re naq te’ril lee chaab’il b’aanuhom ut te’xnima xloq’al lee choxahil Yuwa’ ” (Mateo 5:14–16).Ma naru nakak’oxla chanru kaweek’a raj rab’inkil lix yaab’ xkux li Kolonel?
Relik chi yaal, ink’a’ raj yal taqak’oxla.
Xb’aan naq choq’ qe, rab’inkil lix yaab’ xkux li Qaawa’ ak xwulak jo’ jun li osob’tesiik rajlal naqak’ul xb’aan naq rab’inkil xyaab’eb’ xkux lix moos, chanchan ajwi’ rab’inkil lix yaab’ xkux a’an.Sa’ 1838, sa’ jun seraq’ chanchan li aatin jultikanb’il chiru li tzuul, sa’ xtz’uumal re li profeet aj Jose Smith li Qaawa’ kixye a’in:“Xbʼaan naq joʼkaʼin taayeemanq re lin iglees saʼ rosoʼjikebʼ li kutan, aʼanaq ajwiʼ Lix Iglees li Jesukristo rehebʼ laj Santil Paabʼanel saʼ Rosoʼjikebʼ li Kutan.“Chi yaal ninye eere chejunilex: Waklinqex ut lemtzʼunqex chaq, re naq lee saqen taawanq choqʼ xaqxookil eetalil chiruhebʼ li tenamit” (Tz.
ut S. 115:4–5).Li qakutankil k’a’jo’ xchaq’al ru, jo’kan naq kik’ute’ chiru li profeet aj Isaias sa’ k’utb’esinb’il matk’; a’an ajwi’ kiril ut kixye li profeetil aatin chirix li kutan a’in re lix k’ojob’ankil wi’chik lix Iglees li Jesukristo ut li rajb’al naq kixye: “Tixtaqsi jun eetalil choq’ reheb’ li tenamit, tixch’utub’eb’ wi’chik eb’ laj Israel li ke’isiik sa’ lix tenamiteb’, ut tixk’ameb’ chaq laj Juda li cha’cha’inb’ileb’ sa’ chixjunil li ruchich’och’ ” (Isaias 11:12).Sa’ eb’ lix yaalal li loq’laj hu, jun li xaqxookil eetalil, a’an jun li ilob’aal neke’xch’utub’ wi’ rib’ li tenamit chi junajinb’ileb’ rajb’al.
Sa’ li najter q’e kutan, li xaqxookil eetalil kik’anjelak choq’ jun na’ajej re xch’utub’ankileb’ rib’ laj pleet.
Sa’ jaljookil ru aatin, lix Hu laj Mormon ut li Iglees k’ojob’anb’il wi’chik re li Jesukristo a’aneb’ xaqxookil eetalil chiruheb’ li tenamit.
(Chi’ilmanq K’utul raqal reheb’ li loq’laj hu , “Eetalil Taqsinb’il.”)Relik chi yaal, jun reheb’ li nimla xaqxookil eetalil sa’eb’ li roso’jik li kutan a’in a’an li xchaq’al ru jolomil ch’utub’aj-ib’ a’in, bar wi’ li xnimal ru k’anjel ut lix k’uub’anb’il na’leb’ li qaChoxahil Yuwa’ re “xkʼeebʼal chi uxmank lix kolbʼal chiru li kamk ut lix yuʼam chi junelik li winq” (Moises 1:39) junelik yoo chi jultikaak.”Li xb’aanunkil li jolomil ch’utub’aj-ib rajlal a’an jun reheb’ li xnimal ru xnawom ch’oolej naq laa’o, jo’ aj Santil Paab’anel sa’ Roso’jikeb’ li Kutan “naqapaabʼ chixjunil li ak xkʼutbʼesi li Dios, chixjunil li naxkʼutbʼesi anajwan, ut naqapaabʼ naq toj tixkʼutbʼesi kʼiila naʼlebʼ li xninqalebʼ ru ut ninqebʼ xwankil chirix lix Awaʼbʼejihom li Dios” (Eb’ lix Raqalil li Paab’aal 1:9).Jo’kan ut, k’a’ pe ru naxk’utb’esi li Qaawa’ chiru li Awa’b’ej Thomas S. Monson li tento toj taqab’aanu re naq li qasaqen taawanq jo’ jun xaqxookil eetalil chiruheb’ li tenamit?
B’ar wan reheb’ li junjunq chi k’a’aq re ru aajel ru xb’aanunkil sa’ lix xchaq’alil ru hoonal a’in re xk’ojob’ankil Sion ut xxokb’aleb’ laj Israel?Li Qaawa’ junelik xk’utum li rajom chiqu “chi junjunqil li raqal, chi junjunqil li na’leb’, b’ab’ay arin ut b’ab’ay aran” (2 Nefi 28:30).
Jo’kan ut, ink’a’ raj taasachq qach’ool rik’in li nak’utun jo’ li kok’ na’leb’ xb’aan naq moko ninqeb’ ta ut k’iila sut neke’k’ulman, xb’aan naq li Qaawa’ ak xk’ehom qana’leb’, xyeeb’al qe naq “osobʼtesinbʼilebʼ li nekeʼabʼink chiru lin naʼlebʼ, ut nekeʼxkʼe xik chixkʼulbʼal li aatin tinkʼe, xbʼaan naq ebʼ aʼan teʼxtzol xchaabʼilal li naʼlebʼ; xbʼaan naq re li ani nakʼuluk, wan chik li kʼaʼru tinkʼe” (2 Nefi 28:30).Ninch’olob’ xyaalal naq rik’in li tzolok “chi junjunqil li raqal, chi junjunqil li na’leb’, b’ab’ay arin ut b’ab’ay aran” ut rab’inkileb’ li qajolominel, taawanq li aseeyt re li qaxam li tixk’e qawankil chixsaqenob’resinkileb’ li qas qiitz’in jo’ koxtaqla li Qaawa’.Us ta wan naab’al li k’a’aq re ru naru naqab’aanu re naq laa’aqo junaq li saqen ut jun li xaqxookil eetalil chiruheb’ li jun ch’ol chik, nawaj raj aatinak chirix oxib’: xk’uulankil li hilob’aal kutan, xseeb’ankil li k’anjel re li kolb’a-ib’ sa’ xka’pak’alil li tz’apleb’ t’ikr, ut k’utuk jo’ li Kolonel.Li saqen li yooko wi’ chi aatinak nachal rik’in xloq’oninkil li hilob’aal kutan, sa’ Iglees jo’ ajwi’ sa’ qochoch; a’an li saqen li nak’i naq naqak’uula qib’ chi maak’a’ li qatz’ajnil xb’aan li ruchich’och’; a’an li saqen li nachal naq naqaq’axtesi li qaloq’laj k’anjel chiru lix santil kutan ut naq naqaq’axtesi li qaloq’onihom chiru li Q’axal Taqenaq Xwankil—chixjunil a’an nokoxtenq’a re naq lix Musiq’ taawanq junelik qik’in.
A’ li saqen a’an li nak’i ut na’ilman naq nokoq’aj sa’ li qochoch rik’in lix musiq’ li kuyuk maak li ki’aatinak wi’ li Awa’be’j Henry B. Eyring sa’ li jolomil ch’utub’aj-ib’ re octubre naq kixye: “Sa’ xyanq chixjunileb’ li osob’tesink naqak’e sa’ ajl, li q’axal chaab’il a’an li eek’ahom naq kuyb’il qamaak naq naqak’ul li loq’laj wa’ak.
Taanimanq li rahok ut li b’antioxink naqeek’a choq’ re li Kolonel.
Lix mayej maak’a’ roso’jik naxk’e chi ruhank lix ch’ajb’ilob’resinkil li qamaak” (“Li b’antioxink sa’ li hilob’aal kutan,” Liahona, nov. 2016, 100).Naq yooko chixk’uulankil li santil hilob’aal kutan ut yooko chi tz’aqonk sa’ li loq’laj wa’ak, ink’a’ yal junes nokoch’aje’, nak’i b’an chi us lix lemtz’unkil li qasaqen.Li qasaqen nak’i ajwi’ naq naqak’e qahoonal re xtawb’aleb’ xk’ab’a’ li qaxe’ qatoon, naq naqak’ameb’ lix k’ab’a’ sa li santil ochoch, ut naqatzol li qajunkab’al ut xkomon ut li jun ch’ol chik xb’aanunkil ajwi’ a’an.Li loq’laj k’anjel re li santil ochoch ut li resilal li junkab’al li naqawotz rik’ineb’ laj Santil Paab’anel sa’ xka’pak’alil li tz’apleb’ t’ikr, yoo chi xik chi uub’ej jo’ maajun wa naq yookeb’ chi kab’laak lix santil ochoch li Qaawa’.
Anajwan naq sa’eb’ li santil ochoch wan li hoonal choq’ reheb’ li junkab’al re te’chalq rik’ineb’ lix kok’ hu tz’iib’anb’il wi’ xk’ab’a’eb’ lix junkab’al, li wixaqil ut laa’in ak wanjenaq xsahil qanumsihom naq nokok’anjelak sa’ li santil ochoch qochb’eeneb’ li qakok’al ut li qimam.Naq naqataw ut naqak’am li k’ab’a’ej sa’ li santil ochoch ut naqak’ut chiruheb’ li jun ch’ol chik chanru xb’aanunkil, nokolemtz’um sa’ komonil jo’ li xaqxookil eetalil.Xtzolb’al li k’utuk jo’ li Kolonel, a’an jun chik chanru nokoru chi wakliik ut lemtz’unk.
Nasaho’ inch’ool rik’ineb’ li yookeb’ chixtzolb’al li k’utuk jo’ li Kolonel.
Tinwil ru li rix li ak’ hu re li k’utuk: “Li rajom li junjunq chi aj k’utunel re li evangelio—li junjunq chi na’b’ej yuwa’b’ej, li junjunq chi aj k’utunel li b’oqb’il, li junjunq chi aj tzolonel ochochnal ut ixq aj ula’anel, ut li junjunq aj taaqenel re li Kristo—a’an xk’utb’al li tz’aqal tzol’leb’ re li evangelio, rik’in li Musiq’ej, re xtenq’ankileb’ li ralal xk’ajol li Dios chixnimob’resinkileb’ xpaab’aal chirix li Kolonel ut chi wulak jo’ chanru a’an” (Li k’utuk jo’ li Kolonel [2016]).Anajwan k’iila mil reheb’ li qatiikil k’utunel neke’xwaklesi jun li saqen naq yookeb’ chixtzolb’al li k’utuk jo’ li Kolonel.
Sa’ li na’leb’ a’in, li ak’ ch’utam reheb’ laj k’utunel a’an jun reetalil li wakliik ut lemtz’unk naq eb’ li naqatzoleb’ nee’xch’utub’ rib’ chixk’atq li xaqxookil eetalil re lix tzol’leb’ li Kristo, xb’aan naq “li laaw re k’utuk jo’ kik’utuk li Kolonel a’an li wank sa’ laa yu’am jo’ kiwan li Kolonel” (Li k’utuk jo’ li Kolonel, 4).Naq nokok’utuk ut nokotzolok jo’ a’an ut nokowulak jo’ a’an, li qasaqen nalemtz’un ru chi us ut ink’a’ naru chi muqe’k ut nawulak jo’ jun xaqxookil eetalil choq’ reheb’ li ani yookeb’ chi sik’ok re lix saqen li Kolonel.Ex raarookil was wiitz’in, ink’a’ raj ut ink’a’ nokoru chixmuqb’al li qasaqen.
Laj Kolol qe koxtaqla chixkanab’ankil naq li qasaqen taalemtz’unq jo’ jun li tenamit sa’ xb’een li tzuul malaj jo’ jun li saqen sa’ xna’aj li xam.
Naq taqab’aanu chi jo’kan, taqaloq’oni li qaYuwa’ li wan sa’ choxa.
Lix evangelio li Kolonel ut lix Iglees k’ojob’anb’il wi’chik neke’xk’e naab’al li qahoonal re naq li qasaqen a’anaq xkomon li xaqxookil eetalil chiruheb’ li tenamit.Ninch’olob’ xyaalal naq li Jesukristo a’an li saqen li tento taqak’utb’esi, sa’ xk’ab’a’ li Jesukristo, amen.
Naq ki’ula’aninkJun reheb’ li numsihom q’axal sachol ch’oolej ut q’un tz’iib’anb’il wi’ resil sa’eb’ li loq’laj hu, a’an li esil chirix naq li Kolonel kirula’aniheb’ li tenamit sa’ li ch’och’ America chirix lix k’amik ut lix waklijik chi yo’yo.
Li tenamit ke’xk’ul li rahilal ut li xnimal ru xsachlijik li kixb’aanu naq lix b’een chixjunil li ch’och’ kijalaxiik ru.”1 Li tz’iib’anb’il esil chirix li k’a’ru kik’ulman naxye naq chirix naq kiwan li nimla sachok, kiwan li ayaynak ut yaab’ak rajlal sa’ xyanqeb’ li tenamit,2 ut sa’ xyi lix chamal lix rahileb’, kichal xtz’okajik re li k’irtesiik, li tuqtuukilal, ut li ach’ab’aak.Naq li Kolonel kikub’e chaq sa’ choxa, li tenamit ke’t’ane’ wiib’ sut chiru li roq.
Li xb’een sut kik’ulman chirix naq kixye rik’in choxahil wankilal:“K’ehomaq reetal, laa’in li Jesukristo, li ke’xch’olob’ chaq xyaalal li profeet naq taachalq sa’ li ruchich’och’.“Ut k’ehomaq reetal, laa’in lix saqen ut lix yu’am li ruchich’och’.”3Tojo’ naq kixb’oqeb’ li wankeb’ aran ut kixye, “Waklinqex ut chalqex wik’in, re taaruuq teech’ik eeruq’ sa’ xk’atq insa’, ut jo’kan ajwi’ re taaruuq teech’e’ xk’ob’olal li klawx sa’ wuq’ ut sa’ woq, re taaruuq teenaw naq laa’in lix Dios laj Israel, ut lix Dios chixjunil li ruchich’och’, ut kinkamsiik choq’ re lix maak li ruchich’och’.
…“Ut chirix naq chixjunileb’ ak xikenaqeb’ chi ub’ej ut ke’xk’e reetal xjuneseb’, ke’xjap re sa’ junajil, ut ke’xye:“Hossana!
Osob’tesinb’ilaq taxaq xk’ab’a’ li Dios Q’axal Taqenaq!”4Chirix a’an, sa’ xkab’ sut, “ke’t’ane’ chi roq li Jesus,” A’b’an anajwan wan rajomeb’, ut naqatzol naq eb’ a’an “ke’xloq’oni.”5Li kutan anajwanWiib’ oxib’ po chaq anajwan, taqlanb’ilin chirula’aninkil jun oqech sa’ rokeb’aal li saq’e re li Estados Unidos.
A’an chaq jun domingo, yal jun ch’utam rik’ineb’ li komon re li Iglees jo’ nab’aanuman chi kok’ aj xsa’.
Kiwileb’ li yookeb’ chi ok sa’ li kapiiy ut rik’in oxloq’ink ke’chunlan.
Sa’ chixjunil li na’ajej kiwab’i li aatinak sa’ hasb’.
Eb’ li na’b’ej ut yuwa’b’ej ke’xyal xq’e chirilb’aleb’ lix kok’al xuleb’—ut wan naq maak’a’ na’ok wi’ a’an.
Kama’an nak’ulman chi kok’ aj xsa’.A’b’anan, naq toj maji’ natikla li ch’utam, kichal sa’ lin k’a’uxl li musiq’anb’il aatin re li Musiq’ej.Eb’ li komon a’in moko ke’k’ulun ta ka’ajwi’ re xtzʼaqobʼresinkil li teneb’anb’il sa’ xb’eeneb’ malaj yal re rab’inkil li raatineb’ li ani te’aatinaq.Ke’k’ulun b’an rik’in jun rajb’al nim xchamal ut k’a’jo’ wi’chik xnimal ru chiru a’an.Ke’k’ulun re loq’onink.Naq yoo li ch’utam, kiwileb’ naab’al sa’ li ch’utam.
Chanchan naq choxahil lix naq’eb’ ru, wan rik’ineb’ li oxloq’ink ut li tuqtuukilal.
Wan k’a’ruhaq rik’ineb’ li kixtoch’ inch’ool.
Li k’a’ru ke’xnumsi sa’ li domingo a’an, k’a’jo’ xchaq’alil ru.Yookeb’ chi loq’onink.Yookeb’ chireek’ankil li choxa.Kinru chirilb’al sa’ xnaq’eb’ ru.Kisaho’ inch’ool ut kinloq’onink rik’ineb’.
Ut naq kinb’aanu jo’kan, li Musiq’ej kinraatina sa’ li waam.
Ut sa’ li kutan a’an, wan kintzol chiwix, chirix li Dios, ut chirix li na’leb’ nawan chirix li tz’aqal loq’onink sa’ li qayu’am.Li loq’onink sa’ li qayu’amK’a’jo’ xchaab’ilal chanru neke’k’anjelak laj Santil Paab’anel sa’ Roso’jikeb’ li Kutan sa’ xb’oqb’aleb’ sa’ li Iglees.
A’b’an wan naq maare ak nokok’ay xb’aanukil, jo’ chanchan naq a’an jun trab’aaj.
Wan naq, us ta naqach’utub’ qib’ ut nokok’anjelak sa’ li awa’b’ejihom, moko wan ta qik’in li choxahilal yiib’anb’il wi’ li k’a’aq re ru re li loq’onink.
Wi ta maak’a’ a’an, naqasach raj qib’ chixk’ulb’al sa’ musiq’ejil li k’a’ru maak’a’ rosojik—li wan qak’ulub’ chixk’ub’al jo’ ralalo jun Choxahil Yuwa’b’ej aj rahonel.Li loq’onink ink’a’ yal nak’ulman chi maak’a’ rajb’al yalaq jo’q’e, a’an b’an aajel ru ut wan sa’ tz’aqal xyi li qamusiq’ejil yu’am.
Tento naq taqaj, taqasik’, ut taqayal qaq’e re xnumsinkil.K’a’ru li loq’onink?Naq naqaloq’oni li Dios, naqajilosi qib’ chiru rik’in rahok, tuulanil ch’oolej, ut nimank-u.
Naqak’e reetal ut naqak’ulub’a a’an jo’ li qanimajwal Rey, aj Yo’ob’tesihom re li choxa ch’och’, li qaraarookil Yuwa’ aj rahonel chi maak’a’ roso’jik.Naqoxloq’i ut naqanima ru.Naqak’e qib’ rub’el xwankil a’an.Naqataqsi li qaam sa’ li tijok rik’in anchalil ch’oolej, naqak’uula chi tamresinb’il li raatin, nasaho’ qach’ool rik’in li rusilal, ut naqak’e qib’ chixtaaqenkil a’an chi q’axal tiik qach’ool.Xloq’oninkil li Dios a’an jun na’leb’ jwal aajel ru sa’ lix yu’am jun lix tzolom li Jesukristo ut wi ink’a’ naqak’ul a’an sa’ li qaam, taqasik’ chi maak’a’ xyaalal sa’ li qach’uut, kapiiy, ut santil ochoch.Eb’ li tz’aqal aj tzolom musiq’anb’ileb re “[xloq’oninkil] li ani kiyiib’ank re li choxa, ut li ch’och’, ut li palaw, ut eb’ lix yo’leb’aal li ha’—[xpatz’b’al] xk’ab’a’ li Qaawa’ chi kutan ut chi q’eq.”6Naru naqatzol naab’al chirix li tz’aqal loq’onink rik’in xtz’ilb’al rix chanru naq jalaneb’—li ani maare moko nim ta xjalanileb’ qik’in—ke’xtaw, ke’xb’eresi rib’, ut ke’loq’onin chiru li choxahilal.Li sachik ch’oolej, li b’antioxink, ut li yo’oninkSa’ li xb’een raqal re li b’elelaju chi cient chihab’, eb’ laj Kristiano ak yookeb’ chixkanab’ankil li na’leb’ naq li Dios toj naraatina li winq.
A’b’anan, sa’ xtiklajik li saq’ehil re li chihab’ 1820 kijale’ chi junajwa li na’leb’ a’an naq jun tuulanil saaj winq xko’o sa’ jun k’iche’ ut kiwiq’la chi tijok.
Chalen chaq li kutan a’an, jun xnimal ru xnumsinkil li sachol ch’oolejil k’utb’esinb’il matk’, li k’utb’esinb’il na’leb’, ut li choxahil k’utb’esink-ib’ yoo chixnujob’resinkil li ruchich’och’, xtiqib’ankileb’ li ani wankeb’ sa’ xb’een rik’in li nawom terto xtz’aq chirix lix choxahilal ut li rajom li Dios, ut chanru naxk’am rib’ rik’in li winq.Laj Oliver Cowdery naxye resileb’ li kutan a’an jo’ “maajo’q’e taasachmanq sa’ inch’ool.
… K’a’jo’ xsahil li qach’ool!
K’a’jo’ li kiqak’oxla!
K’a’jo’ lix sachik qach’ool!”7Li raatin laj Oliver naxk’ut qe li xb’eenil k’a’aq re ru neke’ochb’eenink re li tz’aqal loq’onink re li choxahilal—jun k’oxlahom chirix li nimajwal loq’al re oxloq’ink ut li chamal b’antioxink.Rajlal kutan, a’ut tz’aqal sa’ li hilob’aal kutan, naqataw li xnimal ru hoonal chireek’asinkil li sachb’a-ch’oolej ut oxloq’ink chirix li choxa, ut chixnimankil ru li Dios xb’aan lix osobʼtesinbʼil chaab’ilal ut xnimal ru ruxtaan.A’an nokoxk’am sa’ li yo’onink.
A’aneb’ li xb’eenileb’ na’leb’ re li loq’onink.Li saqen, li na’leb’, ut li paab’aalSa’ li osob’tesinb’il kutan re Pentecostes, li Santil Musiq’ej ki’ok sa’ xch’ooleb’ ut xk’a’uxleb’ lix tzolom li Kristo, ut kixnujob’resiheb’ rik’in saqen ut na’leb’.Toj sa’ li kutan a’an, neke’xnumsi hoonal b’ar wi’ ink’a’ neke’xnaw k’a’ru te’xb’aanu.
Xuwajel li wank sa’ li tenamit Jerusalen choq’ reheb’ laj taaqenel re li Kolonel, ut relik chi yaal naq neke’xpatz’ rib’ k’a’ru taak’ulmanq rik’ineb’.A’b’anan, naq li Santil Musiq’ej kixnujob’resi lix ch’ooleb’, ki’oso’ li wiib’ank ch’oolej.
Sa’ xk’ab’a’ li xnimal ru ke’xnumsi chirix li tz’aqal loq’onink, eb’ laj Santil Paab’anel re li Dios ke’xk’ul li choxahil saqen, na’leb’, ut kawresinb’il xnawomeb’ xch’ool.
A’an kixk’ameb’ sa’ li paab’aal.Chalen chaq li hoonal a’an, eb’ li Apostol ut eb’ laj Santil Paab’anel k’eek’o xch’ooleb’ sa’ xb’aanuhomeb’.
Ke’xjultika aatin chirix li Jesus li Kristo rik’in xkawilal lix ch’ooleb’ sa’ chixjunil li ruchich’och’.Naq nokoloq’onink sa’ musiq’ej, naqab’oq li saqen ut li yaal sa’ li qaam, li naxkawresi li qapaab’aal.
A’aneb’ ajwi’ li aajeleb’ ru re li tz’aqal loq’onink.Li tzolomil ut li tz’aqal rahokSa’ lix Hu laj Mormon naqil naq chalen chaq naq laj Alma, alalb’ej, ki’ach’ab’aak chiru xk’ulb’al li rahilal xb’aan lix tz’aqal po’resink ch’oolej, maajun wa chik kixsutq’isi rib’.
Rik’in xkawilal lix ch’ool “[xko’o] chiru chixjunil li ch’och’… ut sa’ xyanqeb’ chixjunil li tenamit … , ut q’axal [k’eek’o] xch’ool chixtuqub’ankil chixjunil li ra [kixb’aanu] chaq re li iglees.”8Li loq’onink kixb’aanu sa’ chixjunil hoonal chiru li Nimajwal Dios kik’ub’esiman jo’ jun kawil ch’oolej chi tzolomil.Li tz’aqal loq’onink nokoxjaltesi chi ok choq’ aj tzolom anchal qach’ool ut nim qametz’ew chiru li qaraarookil Qaawa’ ut Kolonel, li Jesukristo.
Nokojale’ ut nokowulak chi wank b’ayaq chik jo’ a’an.Naniman lix tawb’al qu ut li qajom chi ch’olanink.
Naniman li qajom chixk’uyb’al xmaak jalaneb’.
Naniman li qarahom.Naqataw ru naq ink’a’ tooruuq chixyeeb’al naq naqara li Dios naq yooko chixtz’eqtaanankil malaj xik’ yooko chirilb’al li ani wankeb’ qasutam.9Li tz’aqal loq’onink nokoxk’am sa’ jun kawil xk’eek’okilal qach’ool re b’eek sa’ lix b’ehil li tzolomil.
Ut a’an naxk’am qab’e sa’ li tz’aqal rahok.
A’ineb’ ajwi’ aajel ru re li loq’onink.Li ok sa’ li rokeb’aal rik’in b’antioxinkNaq nink’oxla sa’ inch’ool li kitikla jo’ yalaq domingo, sa’ jun ch’utleb’aal kab’l, sa’ jun oqech re li Iglees, toj sa’ li kutan a’in natoch’e’ inch’ool xb’aan li xnimal ru innumsihom sa’ musiq’ej li taarosob’tesi lin yu’am chi junelik.Kintzol naq us ta chaab’ilo sa’ xk’anjelankil li qahoonal, li qab’oqb’il k’anjel, ut li qak’anjel—us ta naqatz’aqob’resi chixjunil re wank jo’ junaq kristiaan, junaq junkab’al, malaj junaq aj jolominel li “tzaqal re ru”—wi ink’a’ naqaloq’oni laj Kolol qe nim ruxtaan, li qaChoxahil Rey, ut li qaDios nim xloq’al, naqasach naab’al li sahil ch’oolejil ut li tuqtuukilal re li evangelio.Naq naqaloq’oni li Dios, naqak’e reetal ut naqak’ul a’an rik’in juntaq’eet li oxloq’ink jo’eb’ li ke’wan najter sa’ li nimla ch’och’ America.
Nokonach’ok chiru rik’ineb’ li eek’ahom moko naru ta xch’olob’ankileb’ re sachok ch’oolej ut oxloq’ink.
Nasach qach’ool rik’in b’antioxink xb’aan lix chaab’ilal xch’ool li Dios.
Ut chi kama’an, naqataw li yo’onink.Naqak’oxla sa’ qach’ool li raatin li Dios ut a’an naxnujob’resi li qaam rik’in saqen ut yaal.
Naqataweb’ ru li musiq’ejil qilom li ka’ajwi’ naru rilb’al rik’in lix saqen li Santil Musiq’ej.10 Ut chi kama’an, naqataw qapaab’aal.Naq nokoloq’onink, li qaam nasaqo’bresiik ut naqak’e qib’ chixtaaqenkil lix nums li qaraarookil Kolonel, li Jesukristo.
Ut chi k’eek’o qach’ool chi kama’an, naqataw li tz’aqal rahok.Naq nokoloq’onink, li qach’ool nanumta chixnimankil ru li qaDios chiru eq’la, ewu, ut q’ojyin.Naqasantob’resi ut naqanima ru rajlal—sa’eb’ li qach’utleb’aal kab’l, ochoch, santil ochoch, ut sa’ chixjunil li qak’anjel.Naq nokoloq’onink, naqate li qaam chiru lix wankil aj k’irtesinel re lix tojb’al rix li maak li kixb’aanu li Jesukristo.Li qayu’am na’ok choq’ reetalil ut xk’utb’esinkil li loq’onink naqab’aanu.Ex was wiitz’in, li k’a’ru naqak’ul rik’in li musiq’ej moko naxk’ut ta li k’a’ru yoo chi uxmank sa’ li qasutam ut wan naab’al li naxk’ut chirix li k’a’ru yoo chi uxmank sa’ li qach’ool.
Ninch’olob’ xyaalal naq li tz’aqal loq’onink naxjaleb’ li ch’utam naab’aanuman sa’ li Iglees jo’ jun nimla musiq’ejil wa’ak.
Tixnima li qayu’am, tixnima li qanawom, ut tixkawob’resi lix nawom qach’ool.
Rik’in naq naqaxulub’ li qach’ool chiru li Dios, jo’ laj Salmist re najter kutan, “[noko’ok] sa’ li rokeb’aal rik’in b’antioxihom, chiru xneb’aalil li rochoch rik’in loq’onihom: [naqaloq’oni ut naqosob’tesi] lix k’ab’a’.“Xb’aan naq jwal chaab’il li Jehova; li ruxtaan wank chi junelik, ut lix tiikilal xch’ool chiru chixjunileb’ li tasal tenamit.”11Rik’in li loq’onink chi anchal ut chi kaw qach’ool, noko’atz’umak ut nokoq’ano’k sa’ yo’onink, paab’aal, ut tz’aqal rahok.
Ut xb’aan a’an, naqach’utub’ li choxahil saqen sa’ li qaam li naxnujob’resi li qayu’am rik’in choxahil ajom, li tuqtuukilal li nakana, ut li sahil ch’oolej li maak’a’ rosojik.A’an a’in li osob’tesink re li loq’onink sa’ li qayu’am.
Chirix a’an ninch’olob’ xyaalal rik’in xtuulanil inch’ool sa’ lix loq’laj k’ab’a’ li Jesukristo, amen.
Lix k’ulunik li Jesus sa’ xyanqeb’ laj Nefita chirix lix waklijik chi yo’yo kituqub’aman re xk’utb’aleb’ chiqu li k’a’aq re ru jwal aajeleb’ ru.
Kitikla rik’in li Yuwa’b’ej naq kixch’olob’ xyaalal chiruheb’ naq li Jesus a’an li “Ralal raaro xb’aan, li nasaho’ wi’ chi tz’aqal [xch’ool].”1 Chirix a’an, li Jesus kikub’e ut kixch’olob’ xyaalal lix mayej aj tojol-ix,2 xxb’oqeb’leb’ li tenamit “[chixnawb’al] chi ch’olch’o” naq a’an li Kristo ut chi chalk re xch’e’b’al lix toch’olal sa’ xk’atq xsa’ ut eb’ lix k’ob’olal li klawx sa’ li ruq’ ut sa’ li roq.3 Eb’ li xnawom ch’oolej a’in ke’xk’ojob’ chi ch’olch’o ru naq lix tojb’al rix li maak kixb’aanu li Jesus tz’aqlojnaq ru ut naq li Yuwa’b’ej kixtz’aqob’resi ru lix sumwank re xk’eeb’al jun li Kolonel.
Toja’ naq li Jesus kixtzoleb’ laj Nefita chanru te’xk’ul chixjunileb’ li osob’tesink re li k’uub’anb’il na’leb’ re sahil ch’oolejil re li Yuwa’b’ej, li k’eeb’ileb’ qe sa’ xk’ab’a’ lix tojb’al rix li maak xb’aan li Kolonel, rik’in naq kixtk’ut chiruheb’ lix tzol’leb’ li Kristo.4Li waatin anajwan najayaliik sa’ lix tzol’leb’ li Kristo.
Eb’ li loq’laj hu neke’xch’olob’ lix tzol’leb’ li Kristo jo’ xk’anjelankil li paab’aal chirix li Jesukristo ut lix tojb’al rix li maak li kixb’aanu, li jalb’a-k’a’uxlej, li kub’iha’, xk’ulb’al li maatan re li Santil Musiq’ej, ut li kuyuk toj sa’ roso’jik.5Lix tzol’leb’ li Kristo nokoxkanab’ chireechaninkileb’ li osob’tesink re lix tojb’al rix li maak xb’aan li KristoLix tojb’al rix li maak xb’aan li Kristo naxk’e li k’a’ru naru wi’ taqakanab’ qib’ chiru “lix k’ulub’ejil, ut li ruxtaan, ut li rusilal li Santil Mesias,”6 “[taatz’aqloq qe qu] rik’in li [Kristo],”7 taqak’ul chixjunil li us,8 ut taqak’ul li junelik yu’am.9Sa’ jalan chik rilom, lix tzol’leb’ li Kristo a’an li b’e—li junaj ajwi’ chi b’e—tooruuq wi’ chixk’ulb’al chixjunileb’ li osob’tesink k’eeb’ileb’ qe sa’ xk’ab’a’ lix tojb’al rix li maak xb’aan li Jesus.
A’ lix tzol’leb’ li Kristo li nokoxkanab’ chi okenk sa’ li musiq’ejil wankilal li toxtaqsi chalen chaq li qamusiq’ejil wanjik anajwan sa’ jun chik teram b’ar wi’ tooruuq chi wulak chi tz’aqal qe qu jo’ chanru li Kolonel.10 Chirix li yo’laak wi’chik, li Elder D. Todd Christofferson kixk’ut: “Li yo’laak wi’chik, jalan wi’ rik’in li yo’laak sa’ tib’elej, a’an chanchan jun li najtil b’e ut maawa’ k’a’ruhaq li nak’ulman yal jun sut.
Ut xk’eeb’al chi anchal qach’ool sa’ li b’e a’an, a’an li rajb’al li ruchich’och’il yu’am q’axal wi’chik aajel ru.”11Chiqatz’il rix li junjunq na’leb’ yiib’anb’il wi’ lix tzol’leb’ li Kristo.Xb’een, li paab’aal chirix li Jesukristo ut lix tojb’al rix li maak li kixb’aanu.
Eb’ li profeet ke’xk’ut naq li paab’aal nachal rik’in rab’inkil li raatin li Kristo.12 Li raatin li Kristo naxch’olob’ xyaalal lix mayej aj tojol-ix ut naxye qe chanru nokoru chixk’ulb’al xkuyb’al qamaak, eb’ li osob’tesink, ut li taqenaqil loq’al.13Naq naqab’i li raatin li Kristo, noko’ok chixk’anjelankil qapaab’aal naq naqasik’ xtaaqenkil lix k’utum ut lix b’aanuhom li Kolonel.14 Re xb’aanunkil a’an, laj Nefi kixk’ut qe naq tento xkanab’ankil “anchal qib’ chiru lix k’ulub’ejil li [Kristo,] a’an li kaw xmetz’ew chi kolok.”15 Rik’in naq li Jesus a’an jun Dios sa’ xq’ehil naq toj maji’ nokoyo’la arin sa’ ruchich’och,16 naq maajun maak kixb’aanu sa’ xyu’am,17 ut naq chiru lix tojb’al rix li maak a’an kixk’e chixjunil li k’a’ru elajinb’il xb’aan li tiik ruhil na’leb’ choq’ eere ut choq’ we,18 a’an wan xwankil ut xlawil re xk’eeb’al chi uxmank li wakliik chi yo’yo choq’ re chixjunileb’ li winq,19 ut kixb’aanu naq li uxtaan naru taanumtaaq sa’ xb’een li tiik ruhil na’leb’ xb’aan li k’a’ru naxpatz’ li jalb’a-k’a’uxlej.20 Naq naqataw ru naq nokoru chixtawb’al li uxtaan sa’ xk’ab’a’ lix k’ulub’ejil li Kristo, naqataw qametz’ew re “taawanq qapaab’aal choq’ re li jalb’a-k’a’uxlej.”21 Xkanab’ank’il anchal qib’ chiru lix k’ulub’ejil li Kristo a’an xkanab’ankil qib’ chiru naq a’an kixb’aanu li k’a’ru tento xb’aanunkil re toxkol, toja’ naq took’anjelaq a’ yaal jo’ chanru li qapaab’ahom.22Li paab’aal nokoxk’e chixkanab’ankil li qak’a’uxl xb’aan li k’a’ru neke’xk’oxla jalaneb’ chiqix laa’o, ut ruuchil a’an, chi ok qak’a’uxl chirix li k’a’ru naxk’oxla li Dios chiqix.Xkab’, li jalb’a-k’a’uxlej.
Laj Samuel aj Lamanita kixk’ut, “Wi nekexpaab’ank re [lix] k’ab’a’ [li Kristo], teejal eek’a’uxl chirix chixjunil eemaak.”23 Li jalb’a-k’a’uxlej a’an jun loq’laj maatan re li qaChoxahil Yuwa’ naxtaw xwankil sa’ xk’ab’a’ lix mayej li Ralal Junaj Chirib’il.
A’an li b’e kixk’e qe li Yuwa’b’ej nokojale’ wi’, malaj naqasutq’isi li qak’a’uxl, li qab’aanuhom, ut li qaam re naq tooruuq chi wulak b’ayaq chik jo’ li Kolonel.24 A’an moko ka’aj ta wi’ choq’ reheb’ li ninqi maak, choq’ b’an re li tz’ilok-ix ut chaab’ilob’resink-ib’wulaj wulaj25 li nokoxtenq’a chi numtaak sa’ xb’een li qamaak, li qapaltil, lix q’unal qametz’ew, ut li qamajelal.26 Li jalb’a-k’a’uxlej nokoxk’e chi wulak jo’ “tz’aqal tzolom” re li Kristo, ut a’an nokoxnujob’resi rik’in rahok27 ut naxtz’eq li qaxiw.28 Li jalb’a-k’a’uxlej maawa’ jun xkab’ k’uub’anb’il na’leb’ taqoksi wi taasachq li qak’uub’anb’il na’leb’ re taqayu’ami chi tz’aqal re ru li qayu’am.29 Li jalb’a-k’a’uxlej rajlal a’an li junaj chi b’e li naru tixk’e xsahil qach’ool li nakana ut tixk’e qawankil chi sutq’iik rik’in li qaChoxahil Yuwa’.Rik’in li jalb’a-k’a’uxlej nokowulak chi kub’enaq qatawom ut chixpaab’ankil li rajom li Dios.
Anajwan ut, a’an moko nak’ulman ta b’ar wi’ maak’a’ natawman.
Xnawb’al ru lix chaab’ilal li Dios ut li qamaak’a’il laa’o,30 junajinb’il rik’in li xnimal ru xyalb’al qaq’e chixjunajinkil li qab’aanuhom rik’in li rajom li Dios,31 naxk’am chaq li usilal sa’ li qayu’am.32 Li usilal, a’an “li choxahil tenq’ malaj kawilal li k’eeb’il sa’ xk’ab’a’ li xnimal ru ruxtaan ut xrahom li Jesukristo … re xb’aanunkil li chaab’il k’anjel li ink’a’ raj [tooruhanq] chixb’aanunkil wi kanab’anb’ilo qajunes.”33 Rik’in naq li jalb’a-k’auxlej a’an li b’e re wulak jo’ li Kolonel, li maajun wa tooruuq raj chixb’aanunkil qajunes, jwal na’ajman chiqu li rusilal li Kolonel re xjalb’al li tento taajalmanq sa’ li qayu’am.Naq naqajal qak’a’uxl, ruuchil li qamaak, lix q’unal qametz’ew, li qapaltil, ut li qaxiw naqak’e li ak’il qab’aanuhom ut qapaab’ahom li nokoxjilosi rik’in li Kolonel ut nokoxtenq’a chi wulak jo’ chanru a’an.Rox, li kub’iha’ ut li loq’laj wa’ak.
Li profeet aj Mormon kixk’ut naq “li xb’een ruuchinihom li jalb’a-k’a’uxlej a’an li kub’iha’.”34 Re naq taakanaaq chi tz’aqal, li jalb’a-k’a’uxlej tento xjunajinkil rik’in li k’ojob’anb’il k’anjel re li kub’iha’ k’anjelanb’il xb’aan junaq li wan rik’in xwankilal lix tijonelil li Dios.
Choq’ reheb’ li komon re li Iglees, ak’ob’resinb’ileb’ li sumwank neke’b’aanuman rik’in li kub’iha’ ut sa’ jalan chik kutan naq nokotz’aqon sa’ li loq’laj wa’ak.35Sa’eb’ li k’ojob’anb’il k’anjel re li kub’iha’ ut li loq’laj wa’ak, naqab’aanu li sumwank re xpaab’ankil lix taqlahom li Yuwa’b’ej ut li Ralal, xjultikankil junelik li Kristo, ut re wank junelik qach’ool chixk’ulb’al lix k’ab’a’ (malaj lix k’anjel ut na’leb’il36)) sa’ qab’een.37 Choq’ reeqaj, li Kolonel naxb’aanu li sumwank re xkuyb’al, malaj risinkil, qamaak38 ut “[xhoyb’al] lix Musiq’ chi numtajenaq wi’chik sa’ [qab’een] .”39 Jo’kan ajwi’ li Kristo naxyeechi’i qakawresinkil choq’ re li junelik yu’am rik’in qatenq’ankil chi wulak jo’ a’an.40Laj Douglas D. Holmes, xb’een aj tenq’ aj k’ehol na’leb’ sa’ li Awa’bejil reheb’ li Saaj Winq, kixtz’iib’a: “Eb’ li k’ojob’anb’il k’anjel re li kub’iha’ ut li loq’laj wa’ak neke’reetalil lix raqik ut lix b’ehil li yo’laak wi’chik.
Sa’ li kub’iha’, naqamuq li najter winq sa’ tib’elej ut noko’ok sa’ ak’ yu’am.41 Sa’ li loq’laj wa’ak, naqatzol naq li jalaak a’in timil timil na’uxmank, rajlal xamaan, ut nokoxjaltesi naq naqajal qak’a’uxl ut naqab’aanuheb’ li sumwank, ut [nokowulak chi wank jo’ li Kolonel] rik’in li jun xnimal b’isb’al li Musiq’ej.”42Eb’ li k’ojob’anb’il k’anjel ut eb’ li sumwank aajeleb’ ru sa’ lix tzol’leb’ li Kristo.
Lix wankilal re li choxahilal nak’utun sa’ li qayu’am naq naqak’uleb’ chi k’ulub’ejo li k’ojob’anb’il k’anjel re li tijonelil ut naqapaab’eb’ li sumwank laq’lookeb’ rik’in.43 Li Elder D. Todd Christofferson kixch’olob’ naq “li wankilal re li choxahilal nachal rik’in li kristiaan ut xb’aan lix wankilal li Santil Musiq’ej.”44Xkaa, li maatan re li Santil Musiq’ej.
Chirix li kub’iha’ nak’eeman qe li maatan re li Santil Musiq’ej rik’in li k’ojob’anb’il k’anjel re li k’ojob’ank.45 Li maatan a’an, wi naqak’ul, naxkanab’ naq taa’ochb’eeninq qe rajlal jun Dios46 ut naq teeto rajlal li usilal li laq’lo rik’in lix wankilal.Jo’ qochb’een rajlal, li Santil Musiq’ej naxk’e xkomon chik qawankilal malaj qametz’ew re xpaab’ankileb’ li qasumwank.47 A’an ajwi’ nokoxsantob’resi,48 li naraj xyeeb’al naq nokoxkanab’ “[chi ach’ab’anb’il] chiru li maak ut [nokoxsaqob’resi, nokoxch’ajob’resi, ut nokoxsantob’resi] xb’aan lix tojb’al rix li maak re li Jesukristo.”49 Naq yooko chi santob’resiik moko ka’aj ta wi’ nokoch’aje’q, k’eeb’ileb’ aj b’an wi’ qe li musiq’ejil maatan malaj choxahilal xna’leb’il li Kolonel50 ut naxjal aniho,51 jo’kan “naq maak’a’ chik li qajom re xb’aanunkil li maa’usilal.”52 Rajlal suit naq naqak’ul li Santil Musiq’ej sa’ li qayu’am xb’aan li paab’aal, li jalb’a-k’a’uxlej, eb’ li k’ojob’anb’il k’anjel, li k’anjelak jo’ li Kristo chiru qas qiitz’in, ut xkomon chik li tiikil b’aanuhom, timil timil nokojalaak toj reetal naq nokowulak jo’ li Kristo.53Ro’, li kuyuk toj sa’ roso’jik.
Li profeet aj Nefi kixk’ut naq chirix xk’ulb’al li maatan re li Santil Musiq’ej, tento “[tookuyuq] toj sa’ roso’jik, xtaaqenkil li k’a’ru xb’aanu ut xk’ut qe li Ralal li yo’yookil Dios.”54 Li Elder Dale G. Renlund kixk’ut chanru nab’aanuman li kuyuk toj sa’ roso’jik chi kama’in: “Naru taatz’aqloq qe qu rik’in naq chi kok’ aj xsa’ ut rajlal … [naqak’anjela] li paab’aal chirix li [Kristo], xjalb’al qak’a’uxl, tz’aqonk sa’ li loq’laj wa’ak re x’ak’ob’resinkileb’ li sumwank ut li osob’tesink re li kub’iha’, ut xk’ulb’al li Santil Musiq’ej jo’ qochb’een rajlal .
Sa’ xb’aanunkil a’in, noko’ok jo’ chanchan li Kristo ut naru nokokuyuk toj sa’ roso’jik, rik’in chixjunil nachal wi’ li na’leb’ a’an.”55Sa’ jalan chik aatin, xk’ulb’al li Santil Musiq’ej ut li jalok li naxb’aanu a’an qik’in natenq’an ajwi’ chixwaklesinkil li qapaab’aal.
Li paab’aal nim wi’chik ru nokoxk’am sa’ xkomon chik li jalb’a-k’a’uxlej.
Chirix a’an, naq naqamayeja jo’ eetalil li qaam ut li qamaak sa’ li artal re li loq’laj wa’ak, naqak’ul li Santil Musiq’ej chi k’a’jo’ wi’chik.
Xk’ulb’al li Santil Musiq’ej chi k’a’jo’ wi’chik nokoreek’asi chi uub’ej sa’ li b’e re yo’laak wi’chik.
Naq yooqo chi xik sa’ li jalok a’in ut chixk’ulb’al chixjunileb’ li k’ojob’anb’il k’anjel re li kolb’a-ib’ ut li sumwank re li evangelio, naqak’ul “usilal choq’ reeqaj usilal” toj taqak’ul jun li tz’aqalil.56Tento taqak’anjela lix tzol’leb’ li Kristo sa’ li qayu’amEx was wiitz’in, naq naqak’anjela lix tzol’leb’ li Kristo sa’ li qayu’am naqak’ul li osob’tesink re li yu’am a’in jo’ ajwi’ re li musiq’ej, ut jo’kan ajwi’ sa’eb’ li yale’k qix.
Timil timil naqak’ul qawankil re “[xchapb’al qib’] chiru chixjunil li k’a’ru us.”57 Ninch’olob’ xyaalal naq a’in ak kik’ulman ut toj yoo chi k’ulmank sa’ lin yu’am, timil timil, b’ayaq arin b’ayaq aran.A’b’anan aajel wi’chik ru chiru a’an, tento taqak’anjela lix tzol’leb’ li Kristo sa’ li qayu’am xb’aan naq naxk’e li junaj chi b’e re sutq’iik rik’in li qaChoxahil Yuwa’.
A’an li junaj chi b’e re xk’ulb’al li Kolonel ut wulak jo’ ralal xk’ajol a’an.58 Jo’kan b’i’, li junaj chi b’e tookole’q wi’ chiru li qamaak ut toochaab’ilo’q sa’ musiq’ej, a’an xk’anjelankil lix tzol’leb’ li Kristo sa’ li qayu’am.59 Sa’ jalan chik chi b’e, li apostol aj Jwan kixk’ut naq “li ani … ink’a’ nakuyuk sa’ lix tzol’leb’ li Kristo, moko wank ta li Dios rik’in.”60 Ut li Jesus kixye reheb’ li Kab’laju aj Nefita naq wi ink’a’ naqak’anjela li paab’aal chirix li Kristo, nakub’e qaha’, ut naqakuy toj sa’ roso’jik, “[tooyok’e’q ut took’ute’q] sa’ li xam, b’ar wi ink’a’ chik [tooruuq] chi sutq’iik.”61Jo’kan b’i’ , chan ru tooruuq chixk’anjelankil lix tzol’leb’ li Kristo chi numtajenaq sa’ li qayu’am?
Jun li b’e, a’an xyalb’al qaq’e chi yaal rajlal xamaan re xkawresinkil qib’ choq’ re li loq’laj wa’ak rik’in xq’axtesinkil jun hoonal re k’oxlak ut tijok chirix li k’a’ru tento taqachaab’ilob’resi sa’ li qayu’am.
Toja’ naq tooruuq chixk’amb’al sa’ li artal re li loq’laj wa’ak jun mayej re yal ta jun k’a’aq re ru li nokoxram chi wank jo’ li Jesukristo, xtz’aamankil qatenq’ rik’in paab’aal, xpatz’b’aleb’ li musiq’ejil maatan ajb’ileb’ ru, ut xb’aanunkil li sumwank re xchaab’ilob’resinkil qib’ chiru li xamaan chalel.62 Rik’in xb’aanunkil a’an, k’a’jo’ wi’chik taachalq li Santil Musiq’ej sa’ li qayu’am ut taawanq xkomon chik li qametz’ew re numtaak sa’ xb’een li qapaltil.Ninch’olob’ xyaalal naq li Jesukristo a’an laj Kolol re li ruchich’och’ ut li junaj chi k’ab’a’ej naru tookole’q wi’.63 Chixjunil li k’a’ru us k’eeb’il qe ka’ajwi’ sa’ xk’ab’a’ a’an.64 A’b’an re “[xchapb’al qib’] sa’ chixjunil li k’a’ru us,”65 jo’ li junelik yu’am, tento taqak’anjela rajlal lix tzol’leb’ li Kristo sa’ li qayu’am.
Sa’ lix loq’laj k’ab’a’ li Jesukristo, amen.
Chiru chixjunil lix yu’am li xMelinda, li wixaqil, chi anchal xch’ool xyal xq’e chi wank choq’ chaab’il tzolom re li Jesukristo.
A’b’anan chalen chaq xsaajil, xreek’a naq moko xk’ulub’ ta naq taarahe’q ut taa’osob’tesiiq xb’aan lix Choxahil Yuwa’, xb’aan naq ink’a’ naxtaw ru chan ru a’an.
A’an toj yoo chaq chixpaab’ankileb’ li taqlahom, us ta ra nareek’a.
Junjunq chihab’ chaq, wan k’a’ru xk’ul li xtenq’ank re chixtawb’al ru chan ru li Dios, ut chan ru lix rahom choq’ reheb’ li ralal xk’ajol, ut chan ru naq naxb’antioxi naq naqayal qaq’e chixb’aanunkil lix k’anjel, us ta ink’a’ tz’aqal re ru li naqab’aanu.A’an xch’olob’ chan ru naq a’in xtenq’a: “Anajwan naweek’a naq lix k’uub’anb’il na’leb’ lin Yuwa’ nak’anjelak, naq a’an naraj naq too’usaaq, ut naq a’an naxk’e qe li na’leb’ ut li numsihom li aajel ru re sutq’iik rik’in a’an.
Anajwan nawil wib’ laa’in ut eb’ li was wiitz’in jo’ chanru naq ilb’ilo xb’aan li Dios.
Naru ninb’aanu xk’anjel jun na’b’ej, nink’utuk, ut nink’anjelak, rik’in mas chik li rahok ut chi maak’a’ chik li xiw.
Naweek’a li tuqtuukilal ut xk’ojob’ankil inch’ool, ut ink’a’ chik li k’a’uxlej ut li xiw.
Ruuchil reek’ankil naq raqb’il aatin chiwix, naweek’a naq tenq’anb’ilin.
Xaqxo chik inpaab’aal.
Naweek’a lix rahom lin Yuwa’ chi naab’al chik ut chi kaw chik.”1Aajel ru xnawb’al “chi yaal chan ru lix ch’ool, lix tz’aqalil re ru, ut lix chaab’ilal” li qaChoxahil Yuwa’ re taaruuq taqak’anjela xtz’aqalil li paab’aal li na’ajman re xk’ulb’al li taqenaqil loq’al.2 Li xtawb’al ru chan ru xch’ool li qaChoxahil Yuwa’ naru naxjal chan ru naqil qib’ laa’o ut eb’ li qas qiitz’in, ut naru nokoxtenq’a chixtawb’al ru lix nimal xrahom li Dios choq’ reheb’ li ralal xk’ajol, ut chan ru naraj qatenq’ankil chi wank jo’ a’an.
Wi ink’a’ naqataw ru chan ru xch’ool a’an, naru naqeek’a naq maajo’q’e tooruuq chi sutq’iik rik’in a’an.Li nawaj anajwan, a’an xk’utb’al li xb’eenil tzol’leb’ chirix li Yuwa’b’ej li tooxtenq’a chiqajunilo, ut mas wi’chik eb’ li ink’a’ neke’xnaw ma raab’ileb’ xb’aan li Dios, re taqataw ru chan ru tz’aqal lix ch’ool a’an, ut re taqak’anjela qapaab’aal chirix a’an, chirix li Ralal, ut chirix lix k’uub’anb’il na’leb’ choq’ qe laa’o.Li yu’am naq maji’ nokoyo’laSa’ li na’ajej koowan wi’ rub’elaj li yu’am a’in, kooyo’la jo’ musiq’ej rik’in choxahil Na’b’ej Yuwa’b’ej, ut koowan rik’ineb’ a’an jo’ junkab’al.3 Eb’ a’an ke’xnaw qu, koohe’xtzol, ut koohe’xra.4 K’a’jo’ naq kiqaj wank jo’ li qaChoxahil Yuwa’.
A’ut re taa’uxmanq a’an, kiqanaw naq wan k’a’ru tento taqab’aanu:Taqak’ul li junxaqalil li wan xloq’al ut ink’a’ naru nakam;5Toosumlaaq ut taqayiib’eb’ li junkab’al rik’in lix wankil li tijonelil re tz’apok sa’ junajil;6 utTaqak’ul chixjunil li na’leb’, li wankilal, ut li diosilal.7Chi jo’kan, li Yuwa’b’ej kixk’uub’ jun na’leb’ li tooxtenq’a, wi taqab’aanu li taa’ajmanq ru,8 re taqak’ul jun qajunxaqalil li ink’a’ chi taakamq ut li k’eeb’ilaq xloq’alil sa’ li wakliik chi yo’yo, re toosumlaaq ut taqatikib’ jun li junkab’al sa’ li yu’am a’in, malaj choq’ reheb’ li tiikeb’ xch’ool li ink’a’ naru chiruheb’, chirix li yu’am a’in;9 re tooxik chi uub’ej sa’ xjayal lix tz’aqalil qe qu, ut sa’ roso’jik, re toosutq’iiq rik’in li qaChoxahil na’ qaYuwa’, ut toowanq rik’ineb’ a’an ut rik’in li qajunkab’al sa’ jun na’ajej re taqenaqil loq’al ut re junelikil sahil ch’oolejil.10Sa’eb’ li loq’laj hu, a’in li k’uub’anb’il na’leb’ re li kolb’a-ib’ yeeb’il re.11 K’a’jo’ naq kiqab’antioxi li k’uub’anb’il na’leb’ a’in naq kik’utman chiqu, ut kiqajap qe xb’aan xsahil qach’ool.12 Chiqajunqal kiqak’ulub’a li ajb’il ru sa’ li k’uub’anb’il na’leb’ a’an, jo’ li numsihom ut li ch’a’ajkilal taqak’ul sa’ li yu’am a’in li tooxtenq’a chixtawb’al li choxahil ch’oolej.13Li yu’am a’inChiru li yu’am a’in, li qaChoxahil Yuwa’ naxk’e qe li k’a’ru na’ajman ru re tooxik chi uub’ej sa’ lix k’uub’anb’il na’leb’.
Li qaYuwa’ kiwan jun Ralal sa’ tz’ejwalej,14 li Jesukristo, ut kixk’e xtenq’ankil re taaruuq chixb’aanunkil lix k’anjel sa’ li yu’am a’in.
Li qaChoxahil Yuwa’ jo’kan ajwi’ tooxtenq’a chiqajunilo wi taqayal qaq’e chixpaab’ankileb’ lix taqlahom.15 Li qaYuwa’ xk’e qe lix taql qach’ool.16 Li qayu’am wan sa’ ruq’ a’an, “nawb’ileb’ ru qakutan,” ut “moko taak’ose’q ta rajlankil.”17 Ut a’an naxye naq sa’ roso’jik chixjunil taakanaaq choq’ usilal choq’ reheb’ li neke’rahok re.18A’an li qaChoxahil Yuwa’ li nak’ehok re li qawa re rajlal kutan,19 a’an li wa naqatzeka jo’ ajwi’ li metz’ew naqaj ru re xpaab’ankileb’ lix taqlahom.20 Li Yuwa’b’ej naxk’e li chaab’il maatan qe.21 Narab’iheb’ ut naxsumeheb’ li qatij.22 Li qaChoxahil Yuwa’ nokoxkol chiru rahilal naq naqakanab’ chixb’aanunkil.23 Nayaab’ak chiqix naq naqak’ul rahilal.24 Relik chi yaal naq chixjunileb’ li osob’tesink naqak’ul, rik’in li Yuwa’b’ej neke’chal chaq.25Li qaChoxail Yuwa’ naxk’am qab’e, ut naxk’e qe li numsihom li aajel ru choq’ qe, a’ yaal li qakawilal, lix q’unal qu, ut li k’a’ru sik’b’il ru qab’aan, re naq chaab’il too’uuchinq.26 Li Yuwa’b’ej nokoxq’us naq na’ajman ru, xb’aan naq nokoxra.27 A’an jun “Winq aj K’ehol Na’leb’,”28 li tixk’e qana’leb’ wi nokopatz’ok.29A’an li qaChoxahil Yuwa’ li naxtaqla lix wankilal ut li maatan re li Santil Musiq’ej sa’ li qayu’am.30 Rik’in li maatan re li Santil Musiq’ej, lix loq’al li Yuwa’b’ej—a’an li wankilal chi k’oxlak, li saqen, ut li wankil—naru nawan qik’in.31 Wi naqayal qaq’e chixnimob’resinkil li saqen ut li yaal toj reetal naq junaj ru lix sa’ qu rik’in lix loq’al li Dios, li qaChoxahil Yuwa’ tixtaqla chaq li Loq’laj Musiq’ej re li Yeechi’ink, re xtz’apb’al qu choq’ re li junelik yu’am, ut tixk’utb’esi li rilob’aal chiqu—sa’ li yu’am a’in malaj sa’ li yu’am chalel.32Li yu’am chirix li kamkChirix li kamk, sa’ li ruchich’och’ reheb’ li musiq’ej, li qaChoxahil Yuwa’ toj naxhir li Santil Musiq’ej ut naxtaqlaheb’ laj yehol aatin rik’ineb’ li ani neke’raj ru li evangelio.
Naxsumeheb’ li tij ut naxtenq’aheb’ li ani maji’ neke’k’uluk reheb’ li k’ojob’anb’il k’anjel re li kolb’a-ib’, re taaruuq te’xk’ul.33Li Yuwa’b’ej kixwaklesi li Jesukristo ut kixk’e xwankil re xk’eeb’al chi uxmank li wakliik chi yo’yo,34 sa’ li naru wi’ naqak’ul li qajunxaqalil li ink’a’ naru nakam.
Lix tojb’al rix li maak ut li wakliik chi yo’yo xb’aan li Kolonel, tooxk’am wi’chik chiru rilob’aal li Yuwa’b’ej, b’ar wi’ taaraqe’q aatin chiqix xb’aan li Jesukristo.35Eb’ li neke’xkanab’ rib’ chiru “lix k’ulub’ejil, ut li ruxtaan, ut li rusilal li Santil Mesias,”36 te’xk’ul xjunxaqalileb’ li k’eeb’ileb’ xloq’al jo’ li Yuwa’b’ej,37 ut te’wanq rik’in a’an “sa’ sahil ch’oolejil li maajo’q’e na’oso’.”38 Aran, li Yuwa’b’ej tixchaqihob’resi chixjunil lix ya’aleb’ ru,39 ut tooxtenq’a chi b’eek chi uub’ej re toowanq jo’ a’an.Jo’ naru nekeril, li qaChoxahil Yuwa’ junelik wan xch’ool chiqatenq’ankil.40Lix chaab’ilal xch’ool li Yuwa’b’ejRe taaruuq toowanq jo’ li Yuwa’b’ej, tento taawanq qach’ool jo’ xch’ool a’an.
Sa’ xyanqeb’ lix chaab’ilal ut lix tz’aqalil re ru li qaChoxahil Yuwa’, wan a’in:Li Yuwa’b’ej “maak’a’ roso’jik ut junelik wan.”41A’an tz’aqal tiik ru, aj uxtaan, chaab’il xch’ool, najt xkuyum, ut ka’ajwi’ li us naraj choq’ qe.42Li qaChoxahil Yuwa’ a’an rahok.43A’an naxpaab’eb’ lix sumwank.44A’an ink’a’ najalaak.45Ink’a’ naru natik’ti’ik.46Li Yuwa’b’ej juntaq’eet narileb’ chixjunil.47A’an naxnaw chixjunil li k’a’aq re ru—li wan, li wanjenaq, ut li toj taawanq—chalen chaq sa’ xtiklajik.48Li qaChoxahil Yuwa’ nim wi’chik xwankil chi k’oxlak49 chiqu chiqajunilo.50Li Yuwa’b’ej wan rik’in chixjunil li wankilal,51 ut naxb’aanu chixjunil li naxk’e xch’ool chixb’aanunkil.52Ex was wiitz’in, naru naqakanab’ qib’ chiru li Yuwa’b’ej.
Rik’in naq a’an naril li junelik q’e kutan, li qaChoxahil Yuwa’ naru chirilb’al li k’a’ru ink’a’ naqil laa’o.
Lix sahil xch’ool, lix k’anjel, ut lix loq’al, a’an k’eeb’al chi uxmank li qayu’am chi junelik ut li qakolb’al.53 Chixjunil li naxb’aanu, a’an choq’ re qachaab’ilal.
A’an “naraj li junelikil sahil ch’oolejil choq’ qe chi mas wi’chik chiqu laa’o.”54 Ut a’an “ink’a’ tooxkanab’ chixnumsinkil junaq ch’a’ajkilal li ink’a’ na’ajman ru choq’ re qachaab’ilal malaj xchaab’ilaleb’ li raab’ileb’ qab’aan.”55 Chi jo’kan, a’an naxk’e xch’ool chiqatenq’ankil chi usaak, ink’a’ chiqajitb’al ut chiqak’eeb’al sa’ tojb’a-maak.56Li wank jo’ li qaYuwa’Jo’ musiq’ejil ralal ut xrab’in li Dios, chiqajunilo wan qawankil chi wank jo’ li Yuwa’b’ej.
Re too’ok chi jo’kan, tento taqaloq’oni li Yuwa’b’ej sa’ lix k’ab’a’ li K’ajolb’ej.57 Naqab’aanu a’in naq naqayal qaq’e chi ab’ink chiru li rajom li Yuwa’b’ej, jo’ kixb’aanu li Kolonel,58 ut naq naqajal qak’a’uxl rajlal.59 Naq naqab’aanu a’in, taqak’ul “usilal jo’ reeqaj li usilal” toj reetal naq taqak’ul xkomon lix tz’aqalil ru li Yuwa’b’ej,60 ut taqak’ul “lix ch’ool, lix tz’aqalil re ru, ut lix chaab’ilal.”61Rik’in naq q’axal najt wan li qawanjik sa’ li yu’am a’in rik’in lix wanjik li qaChoxahil Yuwa’, ink’a’ nasach qach’ool naq wankeb’ li neke’k’oxlank re naq ink’a’ naru wank jo’ li Yuwa’b’ej.
A’b’anan saqen ru li yeeb’il sa’eb’ li loq’laj hu.
Wi taqajilosi qib’ rik’in li Kristo, taqajal qak’a’uxl, ut taqasik’ li rusilal li Dios rik’in xpaab’ankileb’ li chaq’rab’, chi timil too’ok jo’ li yuwa’b’ej.
K’a’jo’ naq nak’ojob’aak inch’ool rik’in naq eb’ li neke’xyal xq’e chi ab’ink chiru, te’xk’ul “li usilal jo’ reeqaj li usilal,” ut sa’ roso’jik “te’xk’ul xkomon lix tz’aqalil ru.”62 Sa’ jalan chik li kutan, ink’a’ qajunes qib’ naq too’ok jo’ li Yuwa’b’ej.63 Taachalq b’an rik’ineb’ li maatan re usilal, wan li ninq, ut naab’aleb’ wi’chik li yal kok’, li te’chalq, te’chalq, toj reetal naq taqak’ul xtz’aqalil ru.
A’ut, ex was wiitz’in, a’an taachalq chi yaal!Nink’e eeb’oqb’al naq teepaab’ naq li qaChoxahil Yuwa’ naxnaw chan ru xtaqsinkil eeloq’al, naq teesik’ eetenq’ankil rik’in a’an wulaj wulaj, ut naq teetiikisi eerib’ chi uub’ej rik’in paab’aal chirix li Kristo, us ta wan naq ink’a’ nekexru chireek’ankil lix rahom li Dios.Wan naab’al li maji’ naqataw ru chirix li wank jo’ li Yuwa’b’ej.64 A’ut naru ninch’olob’ cheru chi ch’olch’o naq aajel ru xyalb’al qaq’e chi wank jo’ li Yuwa’b’ej, maak’a’ naxye li mayej te’ajmanq ru.65 Eb’ li mayej naqab’aanu arin sa’ ruchich’och’, maak’a’ naxye ma q’axal ninqeb’, yal kok’eb’ naq neke’juntaq’eetaman rik’in li sahil ch’oolejil ut rahok maak’a’ xjuntaq’eetankil li taqeek’a naq wanko rik’in li Dios.66 Wi ch’a’aj choq’ eere xpaab’ankil naq naru nekeb’aanu li mayejak li patz’b’il eere, li Kolonel nekexxb’oq ut naxye, “Maji’ xetaw ru chan ru xnimal li osob’tesink li wan sa’ ruq’ li Yuwa’b’ej ... choq’ eere; ... ink’a’ nekexru chixkuyb’al chixjunil li k’a’aq re ru anajwan; a’b’anan, chiwanq xsahil eech’ool, xb’aan naq laa’in tink’am eeb’e cheru.”67Ninch’olob’ xyaalal naq laa Choxahil Yuwa’ nakatxra laa’at, ut naraj naq laa’at tatwanq wi’chik rik’in a’an.
Sa’ xk’ab’a’ li Jesukristo, amen.
Ex was wiitz’in, b’antiox eere lee paab’aal, lix kawilal eech’ool, ut lee rahom.
Nim li qateneb’ankil xb’aan li Qaawa’ chi wank jo’ chanru naraj a’an ut chixb’aanunkil li naraj a’an.
Nokotz’aqon sa’ jun nimla k’anjel—lix ch’utub’ankil laj Israel li jek’inb’ileb’.
Tin’aatinaq chirix li na’leb’ a’in anajwan xb’aan naq jwal aajel ru sa’ li junelikil na’leb’ kixk’uub’ li Dios.Sumwank re laj AbrahamNajter, li Qaawa’ kirosob’tesi laj Abraham ut kixye naq li ralal xk’ajol te’wanq jo’ tenamit sik’b’il ru.1 Naru rilb’al reetalil li sumwank a’in k’iila sut sa’eb’ li loq’laj hu.
Kiyeechi’iman ajwi’ naq li Ralal li Dios taayo’laaq sa’ xyanq li ralal xk’ajol laj Israel, naq te’eechanimanq li ch’och’ choq’ re, naq eb’ lix tenamitil li ruchich’och’ te’osob’tesiiq xb’aan li ralal xk’ajol, ut wan xkomon chik.2 Ak tz’aqob’resinb’il ru junjunq raqal re li sumwank a’an, a’ut lix Hu laj Mormon naxk’ut naq li sumwank re laj Abraham taatz’aqloq ru ka’ajwi’ sa’ roso’jikeb’ li kutan a’in!3 Naxk’ut ajwi’ naq laa’o xkomono lix tenamit li Qaawa’ re li sumwank.4 Noko’osob’tesiik chi tz’aqonk sa’ xtz’aqob’resinkileb’ ru li yeechi’ihom a’in.
K’a’jo’ xchaab’ilal li kutan a’in!Ke’jek’iman laj IsraelJo’ ralal xk’ajol laj Abraham, eb’ li najter xteepal laj Israel ke’wan rik’ineb’ lix wankilal li tijonelil ut eb’ li rosob’tesihom li evangelio, a’b’anan timil timil ke’xpo’resi xch’ool.
Ke’xkamsiheb’ li profeet ut ke’majewaak xb’aan li Qaawa’.
Lajeeb’ reheb’ li teep ke’k’ame’ chi preexil toj sa’ Asiria.
Toja’ naq ink’a’ chik ke’nawe’ ru xb’aan xtenamitil li ruchich’och’.
(A’ut, toj nawb’ileb’ ru xb’aan li Qaawa’.)
Ke’kana wiib’ li teep chiru jarub’aq chihab’ toj reetal naq ke’k’ame’ chi preexil toj sa’ Babilonia xmaak xpo’jikeb’ xch’ool.5 Naq ke’sutq’i chaq, ke’usilaak xb’aan li Qaawa’, a’b’anan ink’a’ ke’roxloq’i.
Ke’xtz’eqtaana b’an.
Li Yuwa’b’ej aj rahonel a’ut li ra xch’ool kixye, “Texincha’cha’i laa’ex sa’ xyanqeb’ li tenamit,”6 ut chi jo’kan kixb’aanu—sa’ xyanq chixjunileb’ li tenamit.Te’ch’utub’aaq laj IsraelLi Dios kixyeechi’i ajwi’ naq te’ch’utub’amanq laj Israel li jek’inb’ileb’.7 Laj Isaias kiril chi uub’ej naq sa’ roso’jikeb’ li kutan, li Qaawa’ tixtaqla “lix taql” reheb’ li tenamit li jek’inb’ileb’.8Li yeechi’ihom a’in re xch’utub’ankil laj Israel, li k’iilasutinb’il sa’eb’ li loq’laj hu, ch’olch’o naq taatz’aqloq ru jo’ chanru naq ch’olch’o ru li profeetil aatin chirix lix jek’inkil laj Israel.9Lix Iglees li Jesukristo sa’ xjachleb’aal ru li kutan ut li nimla q’etok paab’ankNaq maji’ kik’ehe’ chiru krus, li Qaawa’ Jesukristo kixxaqab’ lix Iglees.
Ke’wan li apostol, li profeet, laj setenta, laj tzolonel, ut xkomoneb’ chik.10 Ut li Qaawa’ kixtaqlaheb’ lix tzolom sa’ ruchich’och’ re te’xjultika lix evangelio.11Timil timil li Iglees li kixxaqab’ li Qaawa’ kilaj ut kit’ane’.
Ke’jalman lix k’utum; ke’jalman lix k’ojob’anb’il k’anjel.
Li nimla q’etok paab’ank kichal jo’ ak yeeb’il chi rub’elaj xb’aan laj Pablo, li kixnaw naq li Qaawa’ moko taachalq ta wi’chik toj reetal naq “taawanq xtz’eqtaanankil li paab’ank.”12Li nimla q’etok paab’ank a’in chanchaneb’ li q’etok paab’ank ke’chal chiru a’an.
Li xb’een kik’ulman sa’ xkutankil laj Adan.
Toja’ naq ke’chal xk’ojlajikeb’ laj Enok, laj Noe, laj Abraham, laj Moises, ut xkomoneb’ chik.
Kitaqlaman reheb’ chixjunileb’ li profeet naq te’xk’ut xdiosilal ut xtzol’leb’ li Qaawa’ Jesukristo.
Chalen chaq xtiklajik, li na’leb’ a’an kik’eeman re xtenq’ankileb’ li kristiaan.
A’b’an kichal li q’etok paab’ank xmaak naq ink’a’ ke’raj ab’ink.
Chi jo’kan naq ke’kose’ ru chixjunileb’ li k’ojlajik li ak wanjenaqeb’.
Kosb’ileb’ ru xb’aan naq ke’raqe’ rik’in li q’etok paab’ank.
Kosb’ileb’ ajwi’ ru xb’aan naq yal sa’ jun ch’ina xjachal li ruchich’och’ ke’wan.Lix k’ojob’ankil wi’chik chixjunil li k’a’aq re ruXb’aan a’in naq ki’ajman lix k’ojob’ankil wi’chik chixjunil li k’a’aq re ru.
Li Dios Yuwa’b’ej ut li Jesukristo ke’xboq li profeet aj Jose Smith chi wank jo’ li profeet re li k’ojlajik a’in.
Kik’ojob’aak wi’chik rik’in a’an chixjunil li choxahil wankilal chalen chaq xtiklajik.13 Li kutan a’in, a’ lix k’ojlajik lix tz’aqalil ru li kutan, ink’a’ taak’osq ru.
Ink’a’ taaraqe’q xmaak q’etok paab’ank, ut tixnujob’resi chixjunil li ruchich’och’.14Lix ch’utub’ankil Israel—aajel ru sa’ lix k’ojob’ankil wi’chik chixjunil li k’a’aq re ruJo’ kixye laj Pedro ut laj Pablo, chixjunil li k’a’aq re ru te’k’ojob’aaq wi’chik sa’ li kutankil a’in.
Jo’kan ut, sa’ li k’ojob’ank a’an ut jo’ oyb’eninb’il chalen chalen, tento te’ch’utub’aaq laj Israel li jek’inb’ileb’.15 Tento taak’ulmanq a’an naq maji’ nachal li xkab’ xk’ulunik li Qaawa’.16Li na’leb’ chirix li ch’utub’ank jwal aajel ru sa’ lix Iglees li Jesukristo reheb’ laj Santil Paab’anel sa’ Roso’jikeb’ li Kutan.
Li Qaawa’ kixye: “Ninkʼe eere jun eetalil … naq laaʼin tebʼinchʼutubʼ chaq saʼ xnajtil xjekʼinkilebʼ, lin tenamit, ex xjunkabʼal laj Israel, ut tinxaqabʼ wiʼchik lin Sion saʼ xyanqebʼ.”17 Lix k’utunik lix Hu laj Mormon wan choq’ reetalil chiru chixjunil li ruchich’och’ naq li Qaawa’ ak xtikib’ xch’utub’ankil Israel ut chixtz’aqob’resinkil ru li sumwank kixk’e re laj Abraham, laj Isaak, ut laj Jakob.18 Ink’a’ yal naqak’ut li na’leb’ a’in, naqayu’ami b’an.
Naqayu’ami naq nokotenq’an chixch’utub’ankileb’ li sik’b’ileb’ ru xb’aan li Qaawa’ li yo’yookeb’ ut li ak kamenaqeb’.Aajel ru lix Hu laj Mormon sa’ li k’anjel a’in.
Naxch’olob’ li tzol’leb’ chirix li ch’utub’ank.19 Nokoxtenq’a chi tzolok chirix li Jesukristo, chixpaab’ankil lix evangelio, ut chi ok sa’ lix Iglees.
Relik chi yaal, wi ta maak’a’ lix Hu laj Mormon, ink’a’ raj taatz’aqloq ru lix ch’utub’ankil Israel.20Choq’ qe, nim xloq’al lix oxloq’inb’il k’ab’a’ laj Abraham.
Yeeb’il resil sa’ naab’al chik li raqal sa’eb’ li loq’laj hu re lix k’ojob’ankil wi’chik li evangelio chiru li Santil Hu.21 Laj Abraham laq’lo rik’in chixjunileb’ li komon sa’ Lix Iglees li Jesukristo reheb’ laj Santil Paab’anel sa’ Roso’jikeb’ li Kutan.22 Li Qaawa’ kixch’olob’ wi’chik xyaalal li sumwank re laj Abraham sa’ li qakutankil rik’in xtz’uumal re li profeet aj Jose Smith.23 Sa’ li santil ochoch naqak’ul li ninqi osob’tesink, jo’ ralal xk’ajol laj Abraham, laj Isaak, ut laj Jakob.24Lix k’ojlajik lix tz’aqalil ru li kutanLi Dios kiril chi uub’ej naq lix k’ojlajik lix tz’aqalil ru li kutan a’in taawanq choq’ xkutankil li ch’utub’ank, sa’ choxa jo’ ajwi’ sa’ ruchich’och’.
Laj Pedro kixnaw naq chirix li nimla q’etok paab’ank, taachalq xk’ojob’ankil wi’chik li evangelio.
A’an, li kirochb’eeni li Qaawa’ sa’ li Tzuul re Jaltesiik-u, kixye:“Yot’omaq b’i’ eech’ool ut jalomaq eek’a’uxl re naq te’kuymanq te’sachmanq lee maak, maare anchal chaab’il ut sahil kutan te’chalq rik’in li Qaawa’; …“A’an tento tkanaaq wan sa’ choxa toj sa’ li hoonal taa’ak’ob’resiiq wi’ chixjunil li k’a’aq re ru, jo’ kixye chaq li Dios chi xtz’uumal reheb’ lix santil profeet.”25Sa’ li qakutankil eb’ li apostol aj Pedro, aj Santiago, ut aj Jwan ke’taqlaak xb’aan li Qaawa’ rik’ineb’ “lix laawil li rawaʼbʼejihom, ut jun xkʼojlajik li evangelio choqʼ re li rosoʼjikil kutan; ut choqʼ re lix tzʼaqalil ru li kutan, saʼ li tixchʼutubʼ wiʼ saʼ junajil chixjunil li kʼaʼaq re ru, li wan saʼ choxa joʼ ajwiʼ li wan saʼ ruchichʼochʼ.”26Sa’ 1830 li profeet aj Jose Smith kitzolok chirix jun aj choxahil taql, laj Eliyah xk’ab’a’, li kiwan rik’in li laaw re xk’eeb’al chi uxmank “lix k’ojob’ankil wi’chik chixjunil li k’a’aq re ru.”27Waqib’ chihab’ chirix a’an ki’osob’tesiik li santil ochoch re Kirtland.
Chirix naq li Qaawa’ kixk’ulub’a li santil ochoch a’an, eb’ laj choxahil taql ke’chal rik’ineb’ li laaw re li tijonelil.
Kixk’ut rib’ laj Moises28 “ut kixqʼaxtesi xlaawil lix chʼutubʼankil Israel chalen chaq saʼ xkaajachalil ruchichʼochʼ, ut lix kʼambʼalebʼ chaq xbʼe li lajeebʼ teepal chalen chaq li chʼochʼ saʼ xnim li saqʼe.“Chirix aʼin, laj Eliyah kixkʼut ribʼ, ut kixqʼaxtesi lix kʼojlajik li evangelio re laj Abraham, ut kixye naq qikʼin laaʼo ut li qiyajil chixjunilebʼ li tasal tenamit moqon chik chiqix teʼosobʼtesiiq.”29Toja’ naq kixk’ut rib’ laj Elias li profeet ut kixye, “K’ehomaq reetal, ak xtaw tz’aqal xq’ehil li yeeb’il xb’aan xtz’uumal re laj Malakias—li kixch’olob’ xyaalal naq a’an [laj Elias] taataqlamanq, rub’elaj naq taachalq li xnimal ru ut xuwajel xkutan li Qaawa’—re xsutq’isinkil xch’ooleb’ li yuwa’b’ej rik’ineb’ li alal k’ajolb’ej, ut li alal k’ajolb’ej rik’ineb’ li yuwa’b’ej, maare anchal taasak’e’q chixjunil li ruchich’och’ rik’in jun majewank.”30Kik’ulman a’an sa’ li oxib’ xb’e li po abril, 183631 ut chi jo’kan kitz’aqob’resiik ru lix profeetil aatin laj Malakias.32 Ke’k’ojob’aak wi’chik li santil laaw sa’ li k’ojlajik a’in.33Xch’utub’ankileb’ li aamej li ak kamenaqeb’Xb’aan li uxtaan, li b’oqok chi “chalk rik’in li Kristo”34 naru ajwi’ taak’ehe’q reheb’ li xe’kam chi maak’a’ xnawomeb’ chirix li evangelio.35 Jun raqal re lix kawresinkileb’ a’an naraj xk’anjeleb’ li toj yo’yookeb’.
Naqach’utub’ resilal li qajunkab’al ut naqab’aanu li k’anjel chi uuchilej sa’ li santil ochoch re xch’utub’ankileb’ li kristiaan rik’in li Qaawa’ ut rik’ineb’ lix junkab’al.36Li tz’aqonk sa’ xch’utub’ankil Israel: Teneb’anb’il sa’ li sumwankArin sa’ ruchich’och’, aajel ru xjultikankil li evangelio re xch’utub’ankil Israel.
Li evangelio kik’ame’ xb’een wa rik’ineb’ “li karneer sachenaq, a’eb’ laj Israel.”37 Chalen chaq a’an, eb’ lix moos li Qaawa’ neke’xik chixjultikankil lix k’ojob’ankil wi’chik li evangelio.
Sa’ naab’al li tenamit li qamisioneer neke’xsik’ laj Israel li jek’inb’ileb’; neke’xsik’eb’ “sa’atqeb’ li xloot’ li pek”; ut neke’xchapeb’ li winq ruuchil li kar jo’ sa’ najter q’e kutan.38Naq nasikʼman ru chalk rikʼin li Kristo, aʼan inkʼaʼ naraj naxye chalk saʼ junaq naʼajej; naraj naxye bʼan xqʼaxtesinkil li qachʼool.
Ebʼ li tenamit naru naq “teʼkʼameʼq chixnawbʼal chirix li Qaawa”39 chi inkʼaʼ nekeʼel chaq saʼ lix chʼochʼebʼ.
Yaal ajwiʼ naq saʼebʼ lix kutan lix tiklajik chaq li Iglees, naq xeʼjaleʼ xchʼool kiʼajeʼ ajwiʼ naq teʼqʼaxonq saʼ jun akʼ chʼochʼ.
Aʼbʼanan anajwan naʼux li chʼutubʼaak saʼ li junjunq chi tenamit.
Li Qaawa’ naxtaqlaheb’ lix santil paab’anel chixxaqab’ankil Sion40 yalaq ta b’ar neke’yo’la.
Li loq’laj hu naxye naq li tenamit “te’ch’utub’aaq wi’chik sa’eb’ lix ch’och’il li reechanihomeb’, ut te’xaqab’aaq sa’ chixjunileb’ lix ch’och’ li yeechi’inb’il.”41 Li junjunq tenamit, a’an li na’ajej te’ch’utub’aaq wi’ li kristiaan wankeb’ aran.”42 Li naʼajej teʼchʼutubʼaaq wiʼ laj Brasil, aʼan Brasil; li naʼajej teʼchʼutubʼaaq wiʼ laj Nigeria, aʼan Nigeria; li naʼajej teʼchʼutubʼaaq wiʼ laj Korea aʼan Korea, ut joʼkan chixjunil.
Sion a’an, “li saqeb’ ru xch’ool.”43 Sion, a’an yalaq b’ar wankeb’ wi’ laj santil paab’anel tiikeb’ xch’ool.
B’antiox reheb’ li puktesinb’il hu, li jek’inb’il aatin, ut eb’ li teep, ka’ch’in chik ma chixjunileb’ li komon re li Iglees neke’ru chiroksinkil li tzol’leb’, li laaweb’, li k’ojob’anb’il k’anjel, ut li osob’tesink re li evangelio, maak’a’ naxye b’ar wankeb’.Li qakolb’al sa’ musiq’ej junelik taachalq a’ yaal chan ru wanko, ink’a’ a’ yaal b’ar wanko.
Eb’ laj santil paab’anel sa’ chixjunil li ch’och’ neke’ru chi osob’tesiik xb’aan li Qaawa’.Tz’aqal yaal lix k’anjel li Nimajwal Dios.
Yo’yo a’an.
Li Jesus a’an li Kristo.
A’an a’in lix Iglees, li k’ojob’anb’il wi’chik re xtz’aqob’resinkil ru lix santil k’anjel, a’ ajwi’ xch’utub’ankil Israel.
Li Awa’b’ej Gordon B. Hinckley a’an li profeet anajwan.
Chi jo’kan ninch’olob’ xyaalal sa’ xk’ab’a’ li Jesukristo, amen.
Junjunqeb’ chaq li po rub’elaj lix kamik li Awa’b’ej Boyd K. Packer, eb’ laj jolominel re li tijonelil ut li k’anjenel ch’uut ke’osob’tesiik rik’in rab’inkil li raatin.
Ink’a’ naru nasach sa’ inch’ool li k’a’ru kixye.
A’an kixwotz naq xtz’ilom rix xkutankileb’ lix yu’am re xsik’b’aleb’ lix maak li ak kixjal chi yaal lix ch’ool chirix, a’b’an ink’a’ kiru chixtawb’aleb’.
Sa’ xk’ab’a’ lix mayej aj tojol-ix li qaraarookil Kolonel, li Jesukristo, ut rik’in li jalb’a-k’a’uxlej chi anchal li ch’oolej, sachb’il chixjunileb’ lix maak, jo’ chanru naq maajun sut ke’uxman.
Toja’ ut naq li Awa’b’ej Packer koxtaqla jo’ aj jolominel naq taqach’olob’ xyaalal naq yaal a’in choq’ reheb’ chixjunileb’ li neke’xjal xk’a’uxl chi yaal.Ninnaw chirix jun li winq li ki’ok sa’ li nimla maak junjunqeb’ chihab’ chaq.
Chiru jarub’aq kutan, jwal nim lix xutaan ut xikenaq xch’ool chi k’oxlak chirix, ut ink’a’ kiru chixxootoninkil lix maak chiru li rixaqil ut chiruheb’ lix jolominel sa’ li tijonelil.
A’an kiraj xjalb’al xk’a’uxl chi tz’aqal a’ut kixye naq q’axal wi’chik wan xch’ool chixsachb’al lix kolb’al chiru xk’eeb’al chi nume’k li rixaqil ut li ralal xk’ajol chiru li rahil ch’oolejil, li xutaan, malaj yalaq k’a’ru taa’uxmanq rik’in naq tixch’olob’ lix maak.Naq nokomaakob’k, laj Satanas naxyal chi kok’ aj xsa’ chiqab’alankil chixk’oxlankil naq us naq taqamuq li qamaak chiru jalaneb’ re naq ink’a’ te’raho’q sa’ xch’ool rik’in xnawb’al li qab’aanuhom, jo’kan ajwi’ naq ink’a’ taqach’olob’ li qamaak chiru li obiisp, us ta a’an naru taarosob’tesi li qayu’am rik’ineb’ lix laawil sa’ li tijonelil jo’ jun b’eresinel raqol aatin sa’ Israel.
A’b’anan, li yaal a’an naq li k’a’ru us, jo’ tixb’aanu raj li Kristo, a’an xch’olob’ankil li qamaak ut xjalb’al qak’a’uxl.
A’an a’an lix nimal k’uub’anb’il na’leb’ li qaChoxahil Yuwa’ re li kolb’a-ib’.Sa’ roso’jik, li chaab’il winq a’in kixxootoni lix maak chiru li rixaqil tiik chi paab’ank jo’ ajwi’ lix jolominel sa’ li Iglees, chixk’utb’al nimla rahilal sa’ xch’ool.
Us ta q’axal wi’chik ch’a’aj chiru yalaq k’a’ru xb’aanuhom sa’ xyu’am, li eek’ahom re k’ojob’ank ch’oolej, tuqtuukilal, b’antioxink, ut rahok choq’ re laj Kolol qe, ut jun nawom naq li Qaawa’ yoo chiriiqankil li riiq q’axal aal ut chixk’amb’al chaq kixk’e li winq chi saho’k sa’ xch’ool, us ta ink’a’ kixnaw li k’a’ru taak’ulmanq sa’ xyu’am.Ch’olch’ sa’ xch’ool naq q’axal te’raho’q li rixaqil ut li ralal xk’ajol—ut jo’kan ki’uxman; ut naq taaq’use’q ut taa’isiiq sa’ xb’oqb’al sa’ li Iglees—ut jo’kan ki’uxman.
Ch’olch’o sa’ xch’ool naq taaq’ete’q xch’ool, taaraho’q xch’ool, ut taajosq’oq li rixaqil—ut jo’kan ki’uxman.
Ut ch’olch’o ajwi’ sa’ xch’ool naq li rixaqil tixjach’ rib’ rik’in ut tixk’ameb’ chaq li ralal xk’ajol rik’in—a’b’an ink’a’ ki’uxman chi jo’kan.Wan naq na’ux li jachok-ib’ xb’aan li nimla maak, ut wan naq maare tento taak’ulmanq a’an.
A’ut kisach xch’ool li winq a’in naq li rixaqil kixq’alu ut kixk’e xch’ool chixtenq’ankil sa’ yalaq k’a’ru naru chiru.
Chiru xnumikeb’ li kutan, kiru chixkuyb’al lix maak.
Kireek’a lix wankil lix tojb’al rix li maak xb’aan li Kolonel choq’ re.
Junxil chaq a’an, ut toj kaweb’ ut tiikeb’ chi paab’ank li sumal a’in ut li oxib’ li ralal xk’ajol anajwan.
Li winq ut li rixaqil neke’k’anjelak sa’ li santil ochoch ut jwal chaab’il lix sumlajik nujenaq rik’in rahok.
Moko ch’a’aj ta xk’eeb’al reetal xchamalil lix nawom xch’ool li winq a’in ut li rahok ut b’antioxink choq’ re li Jesukristo.Laj Amulek kixch’olob’ xyaalal, “Nawaj raj naq chexchalq ut naq inkʼaʼ chik teekawobʼresi eeraam; … wi teejal eekʼaʼuxl … , saʼ junpaat taaʼuxmanq choqʼ eere li nimla kʼuubʼanbʼil naʼlebʼ re li tojbʼal-ix.”1Naq kink’ajelak wochb’een lin b’eelom naq a’an kijolomin re jun li mision, sa’ jun eq’la koowulak sa’ li aeropuerto re xk’ulb’al jun nimla ch’uut chi misioneer.
Kiqak’e reetal jun reheb’ li saaj winq.
Kink’oxla naq ra xch’ool, naq nim li riiq, ut chanchan naq q’axal ra li wan wi’.
Chiru li kutan yooko chirilb’al.
Sa’ ewu, li saaj winq a’in kixxootoni lix maak, ut eb’ lix jolominel ke’xye naq tento taasutq’iiq sa’ rochoch.
Us ta q’axal ra qach’ool naq kiwan xb’alaq’ ut ink’a’ kixjal xch’ool naq maji’ naxik sa’ xmision, naq yooko chi xik sa’ li aeropuerto kiqaye re rik’in rahok naq nim lix kawilal xch’ool rik’in xxootoninkil lix maak, ut kiqak’e sa’ aatin naq rajlal too’aatinaq rik’in.Li chaab’il saaj winq a’in osob’tesinb’il rik’ineb’ li chaab’il na’b’ej yuwa’b’ej, jolominel sa’ li tijonelil, ut jun li chaab’il teep aj rahonel.
Chirix jun chihab’ re xjalb’al xch’ool chi tz’aqal ut chi tz’aqonk sa’ lix tojb’al rix li maak xb’aan li Kolonel, a’an kiru chi sutq’iik sa’ li mision.
Ch’a’aj chiwu xch’olob’ankil li sahil ch’oolejil kiqeek’a naq koowulak re xxoqb’al li saaj winq a’in sa’ li aeropuerto.
Nujenaq rik’in li Musiq’ej, sa xch’ool, kaw xch’ool chiru li Qaawa’, ut q’axal anchal lix ch’ool chixz’aqob’resinkil lix mision sa’ tiikilal.
Ki’ok jo’ jun misioneer q’axal chaab’il, ut chirix li mision, laa’in wochb’een inb’eelom koo’osob’tesiik chi tz’aqonk sa’ lix sumlajik sa’ li santil ochoch.Sa’ li junpak’al, ninnaw ajwi’ jalan chik li misioneer li kixnaw naq xb’aan lix maak li kixb’aanu rub’elaj lix mision ut li moko xootoninb’il ta, naru taataqlaaq sa’ ochoch.
A’an kixk’uub’ xna’leb’ naq taak’anjelaq chi kaw sa’ lix mision ut tixxootoni lix maak chiru li awa’b’ej re li mision yal junjunqeb’ li kutan ma naraqe’ lix mision.
Maak’a’ rik’in li choxahil rahil ch’oolej ut kixyal xjalb’al li k’uub’anb’il na’leb’ li k’eeb’il re li junjunq qe xb’aan laj Kolol qe aj rahonel.Sa’ li qamision, xkohin jun sut wochb’een lin b’eelom sa’ jun li tz’ilok-ix choq’ re xkub’iha’ jun li winq.
Naq lin b’eelom yoo chixb’aanunkil li tz’ilok-ix, kinkana chirix chiroyb’eninkil wochb’eeneb’ li misioneer ixq li ke’xtzol li winq a’in.
Naq kiraqe’ li tz’ilok-ix, lin b’eelom kixye reheb’ li misioneer ixq naq li winq taaruuq taakub’eeq xha’.
Li winq a’in kiyaab’ak chi kaw ut kixch’olob’ naq ch’olch’o sa’ xch’ool naq ink’a’ taaruuq raj taakub’eeq xha’ xb’aan li ninqi maak xb’aanuhom sa’ xyu’am li te’ramoq raj re lix kub’iha’.
Ka’ajwi’ wiib’ oxib’ sut wilom lix sahil xch’ool junaq li yoo chi elk chaq sa’ li aak’ab’ ut chi ok sa’ li kutan jo’ naq kiwil sa’ li kutan a’an.Li Elder D. Todd Christofferson kixch’olob xyaalal a’in:“Rik’in paab’aal chirix laj Tojol qix ut lix wankilal, najale’ xmaak’a’il li yo’onihom ut na’ok choq’ yo’onihom.
Lix ch’ool ut li rajom junaq neke’jale’, ut li maak li xraj xb’aanunkil junxil na’ok choq’ k’a’ruhaq q’axal yib’ ru chiru.
…“… Maak’a’ naxye k’a’ru lix tz’aq li jalb’a-k’a’uxlej, a’an sub’b’il rib’ rik’in li sahil ch’oolejil re xkuyb’al li qamaak.”2Eb’ li seraq’ a’in nikine’xk’e chixjultikankil laj Enos sa’ lix Hu laj Mormon, li “[ki’elajin] chiru [li Qaawa’] rik’in tijok,” toja’ ut naq kirab’i jun xyaab’ kuxej li kixye, “At Enos, kuyb’il aamaak.
…“Ut laa’in, aj Enos, kinnaw naq li Dios ink’a’ kiru chi tik’ti’ik; jo’kan naq oso’jenaq li maak sa’ inb’een.“Ut laa’in kinye: At Qaawa’, chan ru nab’aanuman?“Ut a’an kixye we: Sa’ xk’ab’a’ laa paab’aal chirix li Kristo, … ayu, laa paab’aal xk’irtesink aawe.”3Sa’ xkawresinkil li aatin a’in, xwaj xnawb’al k’a’ru neke’xtaw ru li qimam chirix li jalb’a-k’a’uxlej ut k’a’ru neke’reek’a chirix li Kolonel, jo’kan naq xinpatz’ re li qalal qak’ajol naq te’xpatz’ reheb’ li patz’om a’in.
Xtoch’e’ inch’ool rik’in lix sumenkileb’ li qimam.K’a’ru li jalb’a-k’a’uxlej?
“Naq naqaket anihaq, naru taapatz’ xkuyb’al aamak ut taatenq’aheb’ chi xaqliik.”K’a’ru nakaweek’a naq nakajal aak’a’uxl?
“Naru taaweek’a’ li Kolonel; naru taaweek’a lix q’ixnal, ut na’el li rahil eek’ahom.”K’a’ru nakaweek’a chirix li Jesus ut li qaChoxahil Yuwa’ naq nakajal aak’a’uxl?
“Naweek’a naq li Jesus nareek’a naq wan xyaalalil xb’aanunkil lix tojb’al rix li maak, ut sa xch’ool naq tooruuq chi wank wi’chik rik’in.”K’a’ut naq li Jesus ut li qaChoxahil Yuwa’ neke’raj naq tinjal ink’a’uxl?
Sa’ raatin li wimam: “Xb’aan naq nikine’xra!
Re naq tinruuq chi xik chi uub’ej ut tin’ok jo’ chanruheb’ a’an, tento tinjal ink’a’uxl.
Nawaj ajwi’ naq junelik taakanaaq li Musiq’ej wik’in, jo’kan naq tento tinjal ink’a’uxl wulaj wulaj re taa’ochb’eeninq we.
Maajo’q’e tinruuq raj chi kanaak chi b’antioxink chiruheb’.”Naq li xBrynlee li haye’ kaahib’ chihab’ xyu’am kirab’iheb’ li patz’om a’in, a’an kixye, “Laa’in ink’a ninnaw, at yuwa’.
K’ut b’i’ chiwu.”Sa’ jun li jolomil ch’utub’aj-ib’ ak xnume’, li Elder Jeffrey R. Holland kixye: “Us ta najt li hoonal xatb’ay wi’, us ta naab’al hoonal xasach, us ta nakaweek’a naq xatmaakob’k naab’al sut … , malaj us ta nakaweek’a naq najt xatwulak rik’in laa wochoch ut laa junkab’al ut li Dios, ninch’olob’ xyaalal naq maji’ xat-el chaq chiru li choxahil rahok.
Moko naru ta naq tatkub’eeq chi rub’elaj lix junelikil saqen lix tojb’al rix li maak li kixb’aanu li Kristo.”4Jwal nawaj naq li junjunqeb’ li walal ink’ajol, li wimam, ut chejunilex—ex was wiitz’in, te’reek’a li sahil ch’oolejil ut li nach’il rik’in li qaChoxahil Yuwa’ ut li Kolonel naq naqajal qak’a’uxl chirix li qamaak ut li qamajelal wulaj wulaj.
Li junjunq li ralal xk’ajol li Dios li tz’aqaleb’ xna’leb’ naraj ru li jalb’a-k’a’uxlej.
K’oxlahomaq k’a’ruheb’ li maak tento taqajal wi’ qach’ool.
K’a’ru naramok qe?
K’a’ru tento taqab’aanu re toochaab’ilo’q?Ninnaw, jo’ yeeb’il ut ch’olob’anb’il xyaalal xb’aan li Awa’b’ej Packer, naq sa’ xhoonalil naq taqajal qak’a’uxl chi yaal, te’sachmanq li qamaak—ut maak’a’eb’ chik!
Naweek’a li rahok, li sahil ch’oolejil, lix k’ojob’ankil inch’ool, ut lix kawilal inch’ool chiru li Qaawa’ naq ninjal ink’a’uxl chi anchal inch’ool.Choq’ we, li xninqaleb’ ru sachb’a-ch’oolej sa’ li yu’am moko a’an ta xjachb’al rib’ li Kaqi Palaw, xjalb’al xna’aj li ninqi tzuul, malaj xk’irtesinkil li tib’elej.
Li sachb’a-ch’oolej q’axal nim na’uxman naq nokowulak chi tuulan li qach’ool chiru li qaYuwa’ sa’ choxa ut sa’ li tijok naqatz’aama chi anchal li qach’ool chiru naq taakuye’q li qamaak, toja’ naq ch’ajob’resinb’ilo chirix li maak a’an rik’in ut sa’ xk’ab’a’ lix mayej aj tojol-ix laj Kolol qe.
Sa’ lix loq’laj k’ab’a’ li Jesukristo, amen.
Li k’a’ru tento taayeemanq sa’eb’ li jolomil ch’utub’aj-ib’, yeeb’il qe moko xb’aan ta li winq, a’b’an xb’aan li Musiq’ej.
Wan naq li aatin yeeb’il arin naxsume li qak’a’uxl re li ruchich’och’, a’b’anan, jo’ chanru naq li Jesus ink’a’ kixk’ut chanru xtuqub’ankil xmajelal li jolomil tenamit sa’ xkutankil a’an, eb’ lix moos sa’ li kutan a’in neke’aatinak chirix chan ru naq nokoru chixjalb’al li qayu’am, re qakawresinkil chi sutq’iik sa’ li qochoch sa’ choxa.
Sa’ li Paswa a’in, laa’in xweek’a naq tento tin’aatinaq chirix li k’a’ru k’utb’il sa’ jun reheb’ lix jaljookil ru aatin li Jesus.Li jaljookil ru aatin chirix laj awinel a’an jun reheb’ li jaljookil ru aatin li yeeb’il sa’ li oxib’ chi evangelio sa’ xtiklajik li Ak’ Chaq’rab’.
A’an jun reheb’ li jaljookil ru aatin li ch’olob’anb’il xyaalal xb’aan li Jesus, li moko k’iheb’ ta.
Li iyaj li ki’awman, a’an “li aatin re li awa’b’ejihom” (Mateo 13:19), “ li aatin” (Markos 4:14), malaj “li raatin li Dios” (Lukas 8:11)—a’an li raatin li Qaawa’ ut eb’ lix moos.Li jar paay chi ch’och’ ke’naq wi’ li iyaj, a’aneb’ reetalil chanru naq li jalan jalanq winq neke’xk’ul ut neke’xtaaqe li aatin a’an.
Chi jo’kan, eb’ li iyaj li “ke’naq chire li b’e” (Markos 4:4) ink’a’ xe’kana sa’ li ch’och’ li te’ruuq wi’ chi nimank.
Chanchan li aatin li nawulak sa’ jun aamej li kaw ut ink’a’ q’unb’esinb’il.
Maak’a’ chik tinye chirixeb’ a’an.
Li waatin wan choq’ reheb’ li xe’xk’e xch’ool chixtaaqenkil li Kristo.
K’a’ru naqab’aanu rik’in li raatin li Kolonel naq wanko sa’ li qayu’am?Li jaljookil ru aatin chirix laj awinel naxk’e li qatijb’al chirix li na’leb’ ut li k’a’uxl li naru naramok ru li ani xk’uluk re li iyaj re li evangelio, re naq ink’a’ taa’uuchinq.I.
Pek ruhil ch’och’: Maak’a’ xxe’Wan li iyaj li “kinaq sa’ pek ru b’ar wi’ jay ru li ch’och’; ut sa’ junpaat kimoq xb’aan naq jay ru li ch’och’: a’b’an naq kichal li saq’e, kik’at, ut rik’in naq maak’a’ lix xe’, kichaqik” (Markos 4:5–6).Li Jesus kixch’olob’ naq a’in yoo chi aatinak chirixeb’ “li neke’rab’i li Aatin ut neke’xk’ul chi junpaat chi saheb’ sa’ xch’ool,” a’ut rik’in naq “maak’a’ xxe’ rik’ineb’, ... naq nachalk junaq raaxiik’ malaj rahob’tesiik sa’ xk’ab’a’ li Aatin, sa’ junpaat neke’ch’inank xch’ool” (Markos 4:16–17).K’a’ut naq eb’ a’in “maak’a’ xxe’ rik’ineb’”?
Jo’kan naq wankeb’ li ak’ komon li yal xaqxo xpaab’aaleb’ sa’ xb’eeneb’ li misioneer, malaj sa’ xb’een li k’a’ru sa neke’ril chirix li Iglees, malaj li k’iila usilal naqak’ul jo’ komon sa’ li Iglees.
Rik’in naq maak’a’eb’ xxe’ chirix li aatin, naq nachal li ch’a’ajkilal, naru neke’k’at ut neke’chaqik.
A’ut jo’kaneb’ ajwi’ li ani xe’k’ihan sa’ li Iglees—li komoneb’ chalen chalen—naru ajwi’ neke’kana chi maak’a’ xxe’ rik’ineb’.
Xeb’innaw ru xkomoneb’ a’an—eb’ li komon li moko jalb’ileb’ ta xch’ool chi junajwa chirix lix evangelio li Jesukristo.
Wi maak’a’ qaxe’ sa’ li aatin re li evangelio, ut ink’a’ yalb’il qaq’e sa’ xb’aanunkil, naru nawan chi pek ru li qaam, ut pek ru li qach’och’ choq’ re li musiq’ejil iyaj.Na’ajman li musiq’ejil tzakemq re taawanq musiq’ejil yu’am, ut mas wi’chik sa’ jun li ruchich’och’ li yoo chi najto’k rik’in xpaab’ankil li Dios ut rik’in xnawb’al b’ar wan li us ut li ink’a’ us.
Rik’in naq li internet naxnimob’resiheb’ li esil li neke’rahob’tesink re li paab’aal, re naq taachamo’q qaxe’ tento tookanaaq b’ar wi’ taqil li yaal re musiq’ej.Ex saaj komon, wi ink’a’ neketaw ru li yookin chixyeeb’al, texintenq’a b’ayaq.
Wi yoo chi jek’imank li loq’laj wa’ak ut yookex chirilb’al lee celular, malaj chi hasb’ak, malaj chi batz’unk, malaj chixb’aanunkil k’a’ruhaq chik li naxram cheru li musiq’ejil tzakemq, yookex chixyok’b’al lee musiq’ejil xe’ ut yookex chi ok sa’ pek ruhil ch’och’.
Yookex chixkanab’ankil eerib’ chi chaqik naq neketaw li ch’a’ajkilal jo’ li junatalil, li hob’ok, malaj li eetz’unk.
Ut yaal ajwi’ a’in choq’ reheb’ li ak xe’ninqan.Jun chik na’leb’ li naru nasachok re li musiq’ejil xe’—ut tenq’anb’il a’in xb’aan li ulul ch’iich’ a’ut ink’a’ junes aran natawman—a’an rilb’al li evangelio malaj li Iglees yal sa’ ch’ina raqalil.
Na’ux a’in naq naqil yal jun chi tzol’leb’, malaj jun chi na’leb’, malaj lix majelal jun aj b’eresinel, ut ink’a’ naqil xnimal ru li k’uub’anb’il na’leb’ re li evangelio, ut xk’ihal li naruuchini choq’ re li komonil ut choq’ re li junjunq.
Li Awa’b’ej Gordon  B. Hinckley kixch’olob’ xyaalal li k’osb’il ilok a’in.
A’an ki’aatinak sa’ li Universidad de Brigham Young chirixeb’ li locultor li “neke’xamnak xjosq’il” chirix li k’a’ru yoo chaq chi k’ulmank sa’ li kutan a’an.
“Chi k’oxlanb’il, neke’xhoy jo’ chamal uk’a li xik’ ilok ut li josq’il.
... ‘Relik chi yaal’, chan a’an, ‘wanko sa’ xkutankileb’ laj tz’ub’ul vinagre.’” 1 Re naq kawaq qaxe’ sa’ li evangelio, tento naq tiikaqo ut timilaqo chi jitok, ut naq junelik taqasik’ xnimal li qilom chirix lix k’anjel li Dios.II.
Li k’ix: Xk’oxlankil li k’a’aq re ru re li ruchich’och’, ut b’alaq’iik xb’aan li b’ihomalLi Jesus kixye, “Wan li kinaqk sa’ k’ix ru ut, naq kichamo’k li k’ix, kinat’e’k li iyaj, ut ink’a’ ki’uuchink” (Markos 4:7).
Chirixeb’ a’an kixye, “a’aneb’ li xe’rab’i li aatin, a’b’an li k’oxlak chirix li k’a’aq re ru wank sa’ ruchich’och’, li nab’alaq’ink wi’ li b’ihomal ut li ratawankil li k’a’aq chik re ru na’ok sa’ xch’ooleb’, naxnat’ li aatin ut ink’a’ chik na’uuchink xb’aan” (Markos 4:18–19).
A’in jun na’leb’ tento raj taqab’i chiqajunil.Xb’een wa tin’aatinaq chirix li nab’alaq’in wi’ li b’ihomal.
Maak’a’ naxye b’ar wanko sa’ li qamusiq’ejil b’eenik—maak’a’ naxye jo’ nimal qapaab’aal—chiqajunil noko’aaleek xb’aan a’in.
Naq xikenaq qach’ool rik’in xk’ulb’al, roksinkil, malaj reechaninkil li eechej, a’an li rahok-u.
Maak’a’jo’ li ak xyeeman chirix a’in, ut ink’a’ na’ajman naq tinye chik arin.2 Eb’ li neke’xpaab’ naq oxloq’inb’il li wank sa’ naab’alil, a’aneb’ li b’alaq’inb’ileb’ xb’aan li b’ihomal.
Li b’ihomal maawa’ reetalil naq usilanb’il junaq xb’aan li Dios, ut b’ar wi’ maak’a’ li b’ihomal, ink’a’ naraj naxye naq moko usilanb’il junaq xb’aan li Dios.
Naq li Jesus kixye re jun aj paab’anel naq taaruuq chireechaninkil li junelik yu’am wi tixk’e li k’a’ru re reheb’ li neb’a’ (chi’ilmanq Markos 10:17–24), ink’a’ yoo chixyeeb’al naq ink’a’ us naq taawanq li b’ihomal, ka’ajwi’ ink’a’ us li naxk’oxla laj paab’anel chirix.
Jo’ laa’o naqanaw, li Jesus kixnima ru li chaab’il aj Samaritano li ki’oksink re li tumin re k’anjelak chiru ras riitz’in, us ta rik’in ajwi’ xkomon li tumin a’an laj Judas kiq’axtesink re aj Kolol re.
Lix xe’ chixjunil li maa’usilal maawa’ li tumin, a’an b’an xrahinkil ru li tumin (chi’ilmanq 1 Timoteo 6:10).Lix Hu laj Mormon naxye resil naq lix Iglees li Dios najter “ki’ok chi lajk sa’ li usaak” (Alma 4:10)) sa’ xk’ab’a’ naq “eb’ li wankeb’ sa’ li iglees ke’ok  ... chixk’eeb’aleb’ xch’ool chirix li b’ihomal ut li jo’maajo’il k’a’aq re ru re li ruchich’och’ ” (Alma 4:8).
Yalaq ani wan xnaab’alil li k’a’ru re, naru nawan chi “wartesinb’il” sa’ musiq’ej xb’aan li b’ihomal ut li k’a’aq chik ru re li ruchich’och’.3 ’in taak’anjelaq choq’ xtiklajik li na’leb’ jun chik k’eeb’il xb’aan li Kolonel.Li k’ix li naru chixnat’b’al lix wankil li evangelio sa’ li qayu’am chi muqmu, a’an li k’a’ru re ruchich’och’ jo’ kixye li Jesus, “li k’iila k’a’uxl ... li b’ihomal ut lix sahilal li ruchich’och’ ” (Lukas 8:14).
K’a’jo’ xk’ihaleb’ a’in.
Yal tinye resil wiib’ oxib’.Sa’ jun kutan, li Jesus kixq’us li xb’eenil reheb’ lix Apostol, ut kixye re laj Pedro, “Laa’at aj luktesinel ch’ool choq’ we, xb’aan naq laa k’a’uxl moko re ta li Dios, reheb’ b’an li winq” (Mateo 16:23; chi’ilmanq ajwi’ Tz.
ut S. 3:6–7; 58:39).
Naq li qak’a’uxl reheb’ li winq, naraj naxye naq naqak’e li k’a’ru re li ruchich’och’ xb’een wa chiru li k’a’ru re li Dios sa’ li qab’aanuhom, li rajom qach’ool, ut li qana’leb’.Naqaq’axtesi qib’ chiru “lix sahilal li ruchich’och’ ” (1) naq nokokana sa’ li k’aytesink-ib’, li nasachok re lix taql qach’ool li k’eeb’il qe xb’aan li Dios; (2) naq nokok’ame’ xb’aan li jo’maajo’il k’a’uxlej li nanajtob’resink qe rik’in li k’a’ru re junelik q’e kutan; ut (3) naq naqeek’a naq ak qe xk’ulb’al li k’a’ru naqaj, us ta xk’ulb’al chi jo’kan toxram raj chi chaab’ilo’k choq’ re li junelik q’e kutan.Eb’ lix sahilal li ruchich’och’ neke’numta sa’ qab’een wi nokoxaqab’aak xb’aan li qaxiw chirix li k’a’ru taachalq, ut ink’a’ nokoxik chi ub’ej chi k’eeb’il qib’ chiru li Dios ut lix yeechi’ihom.
Oob’ xka’k’aal chihab’ chaq anajwan, jun tzolonel sa’ li Universidad de Brigham Young, laj Hugh  W. Nibley, x’aatinak chirix xq’axtesinkil qib’ chiru li k’a’ru re li ruchich’och’.
Xpatz’man re ma ink’a’ na’ajman rilb’al xwanjik li ruchich’och’ sa’ qak’anjel re xpuktesinkil li evangelio, re naq taaruuq “taqak’e xna’aj li ruchich’och’ sa’ li k’a’ru naqab’aanu sa’ li Iglees.”4A’an xsume, “Jo’kan junelik wanjenaq rik’in li Iglees, pe’ yaal?
Na’ajman ru naq wanq qach’ool chixrahob’resinkil ch’oolej, na’ajman ru xyalb’al qu b’ayaq.
A’an tz’aqal li nak’anjelak wi’ li paab’aal.
...Lix kawilal qach’ool a’an jun xyalb’al qix, wan xyaalal naq ch’a’aj a’an, tento naq ink’a’ tixk’am rib’ rik’in li k’a’ru re li ruchich’och’.”5Lix aajelil ru a’in chirix li evangelio xyehe’ wi’chik sa’ li Universidad de Brigham Young junjunq po chaq xb’aan jun aj b’eresinel aj Catolico, laj Charles  J. Chaput, Arzobispo de Filadelfia.
Ki’aatinak chirix li k’a’ru paab’anb’il xb’aaneb’ laj Catolico jo’ ajwi’ qab’aan laa’o, jo’ chirix li sumlak, li wank choq’ b’eelomej ut ixaqilb’ej, lix loq’al li yu’amej, ut li wankilal chi paab’ank chi moko ramro ta, ut xye a’in:“Nawaj xyeeb’al wi’chik naq aajel ru xyu’aminkil chi yaal li k’a’ru naqaye naq naqapaab’.
A’an na’ajman ru choq’ qe, ink’a’ ka’ajwi’ sa’ li qayu’am ut sa’ qochoch, jo’kan ajwi’ sa’eb’ li qa’iglees, sa’ xb’eresinkil xjolomil qatenamit, sa’ li qatrab’aaj, rik’ineb’ li neb’a’; sa’ chixjunil li naqab’aanu.”“Xb’aan a’in naq aajel ru a’an,” chan.
“K’ulumaq eena’leb’ rik’in li xqak’ul laa’o jo’ aj Catool.
Laa’o naqapaab’ naq tento toowanq sa’ li ruchich’och’ jo’ xyu li kaxlan wa.
A’ut li wank choq’ yu sa’ li ruchich’och’, a’an jalan wi’ rik’in k’uxe’k xb’aan li ruchich’och’.”6Li raatin li Kolonel naq li k’a’ru re li ruchich’och’ mixnat’ li raatin li Dios sa’ li qayu’am, naxk’e chiqanaw naq tento naq k’eeb’ilaq qach’ool—ut xaqxooq li qaam—sa’ lix taqlahom li Dios ut rik’ineb’ li neke’b’eresink re lix Iglees.Li oxib’ paay chi ch’och’ a’in naru neke’xk’e chiqak’oxla li jaljookil ru aatin a’in jo’ li jaljookil ru aatin reheb’ li ch’och’.
Wan xchaab’ilal li ch’och’ a’ yal lix ch’ool li ani nak’uluk re li iyaj re li evangelio.
Sa’ xk’ulb’al li na’leb’ re li musiq’ej, wankeb’ li aamej li kaweb’ ut moko q’unb’esinb’ileb’ ta, wankeb’ li ch’oolej li pekeb’ ru, ut wankeb’ li k’eeb’ileb’ xch’ool sa’ li k’a’aq re ru re li ruchich’och’.III.
Kinaq sa’ chaab’il ch’och’ ut ki’uuchinkLi jaljookil ru aatin chirix laj awinel naraqe’ rik’in li raatin li Jesus chirix li iyaj li “kinaqk sa’ chaab’il ch’och’ ut ki’uuchink,” wan ka’ch’in ut wan naab’al ( Mateo 13:8).
Chanru naru naqakawresi qib’ re naq chaab’ilaq qach’och’, ut re too’uuchinq chi chaab’il?Li Jesus kixye, “Li kit’ane’k sa’ chaab’il ch’och’ a’aneb’ li neke’ab’ink re li Aatin ut neke’xk’uula sa’ chaab’ilal ut chi anchaleb’ xch’ool, ut neke’uuchink xb’aan naq junelik neke’xkuy xk’anjelankil ru” (Lukas 8:15).
Wan qik’in li iyaj re li raatin li evangelio.
Tento sa’ qab’een chiqajunqal xk’oxlankil ut xb’aanunkil li k’a’ru tixk’e xchaab’ilal qach’och’ ut xnaab’alil li quuchinihom.
Tento naq taawanq qach’ool chi jalb’il, ut li qaxe’ chi chapcho chiru lix evangelio li Jesukristo(see Kolosenses 2:6–7).
Najala li qach’ool chi jo’ka’in rik’in tijok, rik’in xtzolb’aleb’ li loq’laj hu, rik’in k’anjelak, ut rik’in xk’ulb’al rajlal li loq’laj wa’ak, re naq junelik taawanq lix Musiq’ qik’in.
Tento ajwi’ taqasik’ li nimla jalaak sa’ qach’ool (chi’ilmanq Alma 5:12–14) li naxjal xk’oxlankil qib’ qajunes, rik’in xraab’al li Dios ut rajb’al k’anjelak chiru a’an ut chiruheb’ li ralal xk’ajol.Ninch’olob’ xyaalal li na’leb’ a’in, ut xyaalal li qaKolonel Jesukristo, li naxk’ut li b’e rik’in raatin, ut li kixtoj li maak re naq taaruuq taa’uxmanq chixjunil, sa’ lix k’ab’a’ li Jesukristo, amen.
Ex was wiitz’in raarookex inb’aan, jo’ li wankex sa’ li Ch’utamil Kab’l a’in jo’ sa’ chixjunil li ruchich’och’, k’a’jo’ ninb’antioxi naq wan inhoonal re xwotzb’al lin k’a’uxl eerik’in sa’li eq’la a’in.Kab’laju roxk’aal chihab’chaq anajwan, sa’ li po julio re 1964, kiwan jun intaqlanb’il k’anjel sa’li tenamit Nueva York chiru li hoonal naq na’ux li Exposición Universal aran.
Sa’jun kutan, toja’ eq’la, kiwula’ani li Pabellón Mormón aran.
Tz’aqal kiwulak naq ok re chixk’utb’esinkil sa’ li nimla kaxlan mu li kaxlan mu re li Iglees El hombre en su búsqueda de la felicidad, jun xk’utb’esinkil li k’uub’anb’il na’leb’ re li kolb’a-ib’ li okenaq sa’ xyanqeb’ li kaxlan mu jwal nawb’ileb’ ru sa’ li Iglees.
Kinchunla chixk’atq jun li winq toj saaj, maare 35 chihab’ wan re.
Koo’aatinak b’ayaq.
A’an moko komon ta re li qaIglees.
Toja’ naq eb’ li kaxlan xam ke’chup ut kitikla li kaxlan mu.Kiqab’i lix yaab’ xkux laj ch’olob’anel naq kixpatz’ li q’unil ut nawb’il patz’om a’in: B’ar xinchal chaq?
K’a’ut naq wankin aarin?
B’ar tinxik chirix li yu’am a’in?
Chixijunil li xikeb’ q’es ru chirab’inkil lix sumenkil li patz’om a’an, ut chixjunil li xnaq’ uhej tiikeb’ chirilb’al li kaxlan mu.
Kich’olob’aman rix li qayu’am naq toj maji’ nokoyo’la chaq, rochb’en jun ch’olob’ahom chirix k’a’ru aj-e wanko sa’ li ruchich’och’ a’in.
Koowan chaq choq’ aj yehol nawom chirix jun li k’utb’esink natoch’ok ch’oolej chirix lix kamik jun li tiixil yuwa’chinb’ej ut lix ch’utub’ankil rib’ rik’ineb’ lix raarookil komon li ak ke’kam chaq chiru naq kiwulak chaq sa’ li ruchich’och’ reheb’ li musiq’ej.Sa’ xraqik li chaq’al ru k’utb’esink chirix li k’uub’anb’il na’leb’ re li qaChoxahil Yuwa’ choq’ qe, li kristiaan ke’ok chi elk sa’ ch’anch’ookilal, naab’aleb’ re toch’enaqeb’xch’ool xb’aan li esil wan chaq chirix li k’utb’esink.
Li saaj ula’ wan chink’atq moko kiwakli ta.
Kinpatz’re ma xwulak chiru li k’utb’esink.
Sa’ junpaat kixsume: “A’in li yaal!”Eb’ li misioneer neke’xwotz sa’ chixjunil li ruchich’och’ lix k’uub’anb’il na’leb’re li qaYuwa’ choq’ re xsahilal qach’ool ut li qakolb’al.
Moko chixjunileb’ ta li neke’ab’ink re li choxahilal esil a’in neke’xk’ul ut neke’xtaaqe.
A’b’an , winq ut ixq sa’ chixjunil na’ajej, jo’ lin saajil amiiw re li Exposición Universal aran Nueva York, neke’xk’e reetal li yaal ut neke’xk’e li roqeb’ sa’ li b’e li tixk’ameb’ xb’e chi kolb’ileb’ rix sa’ ochoch.
Neke’jala lix yu’ameb’ chi junelik.Jun eechej aajel ru sa’ li k’uub’anb’il na’leb,’ a’an aj Kolol qe, li Jesukristo.
Wi ta ink’a’ kixmayeja chaq rib’ re xtojb’al rix li qamaak , chixjunil sachenaq raj.
A’b’an moko tz’aqal ta yal xpaab’ankil a’an ut lix k’anjel.
Tento took’anjelaq ut tootzoloq, toosik’oq ut tootijoq’, taqajal qak’a’uxl ut toochaab’ilo’q.
Tento taqanaweb’ ru lix chaq’rab’ li Dios ut taqayu’amiheb’.
Tento taqak’ul lix k’ojob’anb’il k’anjel re li kolb’a-ib’.
Ka’ajwi’ rik’in xb’aanunkil chi kama’an taqak’ul li sahil ch’oolejil li tz’aqal ut maak’a’aq roso’jik.Osob’tesinb’ilo rik’in naq wan qe li yaal.
Taqlanb’ilo chixwotzb’al li yaal.
Qayu’amihaq li yaal, re naq kulub’ejaqo re xk’ulb’al chixjunil li wan re li Yuwa’b’ej choq’qe.
A’an maak’a’ naxb’aanu, ka’ajwi’ wi taawanq choqʼ re li qachaabʼilal.
A’an kixye qe: “Aʼin lin kʼanjel ut lin  loqʼal—xkʼeebʼal chi uxmank lix kolbʼal chiru li kamk ut lix  yuʼam chi junelik li winq.”1Sa’ xchamal li waan ut chi tuulan inch’ool chi tz’aqal, ninch’olob’ xyaalal li xnimal ru xmaatan lix k’uub’anb’il na’leb’ li qaYuwa’ choq’qe laa’o.
A’an li junaj chi tz’aqal b’e re li tuqtuukilal ut li sahil ch’oolejil arin jo’ ajwi’ sa’ li yu’am chalel.Ex was wiitz’in , sa’ xraqb’al li waatin, ninkanab’ eere lin rahom ut li wosob’tesihom, ut ninb’aanu sa’ xk’ab’a’ laj Kolol qe ut laj Tojol qix, a’ li Jesukristo, amen.
Wan li qa-heroe chiqajunilo, ut mas wi’chik naq toj saajo.
Laa’in kinyo’la ut kinniman sa’ Princeton, Nueva Jersey, sa’ li Estados Unidos.
Eb’ li equipo re deporte li jwal na’nookeb’ ru wankeb’ xna’aj sa’ Nueva York.
Aran ke’wan oxib’ li equipo re beisbòl.
A’aneb’ laj Dodgers re Brooklyn, eb’ laj Gigantes re Nueva York, ut eb’ laj Yanqui re Nueva York.
Li tenamit Filadelfia jwal nach’ wi’chik wan rik’in qochoch ut a’an ajwi’ xna’aj wiib’ li equipo, a’aneb’ li Atléticos ut li Filis.
Naab’aleb’ aj beisból wan li kinru raj chirilb’al jo’ lin heroe sa’eb’ li equipo a’an.Laj Jose DiMaggio, li wan sa’ li equipo Yanquis re Nueva York, ki’ok choq’ lin heroe sa’ li beisból.
Naq eb’ li was ut li wamiiw neke’b’atz’un li beisból chirix li escuela chixk’atq qochoch, laa’in ninyal li batear jo’ nink’oxla naxb’aanu laj Jose Dimaggio.
Toj maji’ wan li televisión sa’ li kutankil a’an, jo’kan naq junes jalam-uuch sa’ periodico naru tinwil re xnawb’al chanru naxb’aanu li batear.Naq toj yookin chi nimank, lin yuwa’ kinixk’am sa’ li estadio reheb’ laj Yanqui.
Ka’ajwi’ sa’ li jun sut a’an kiwil laj Jose Dimaggio.
Jo’ chanchan naq toj wankin aran, sa’ lin k’a’uxl naru tinwil a’an sa’ li batear, ut nawil li pelota chi purik toj sa’ tribuna chire xyi li campo.Maajo’q’e nintzol li beisból jo’ chanru naxb’aanu lin heroe junxil.
A’ut li junjunq sut naq kinb’aanu li batear chi us, kinb’aanu wib’ jo’ chanchan a’an, li jo’ k’ihal kinnaw xb’aanunkil.Naq naqasik’eb’ ru li qa-heroe, noko’ok chixb’aanunkil qib’ jo’ chanchan li k’a’ru reheb’ mas naxk’ul li qu, us ta k’oxlanb’il qab’aan malaj ink’a’.Sa lin ch’ool chixyeeb’al naq lin na’ lin yuwa’ ke’xk’e li chaab’il heroe sa’ xb’ehil lin chajomal.
Yal jun sut lin yuwa’ kinixk’am sa’ li estadio reheb’ laj Yanqui chirilb’al lin heroe re li beisból, a’b’an rajlal Domingo kinixkanab’ chirilb’al jun li winq re tijonelil li toj ki’ok choq’ jun lin heroe.
Li heroe a’an kixyiib’ ru lin yu’am.
Lin yuwa’, a’an li awa’b’ej sa’ li ch’ina ruq’ li Iglees li wankeb’ xch’utam sa’ qochoch.
Maajun sut naxq’ax lajeeb’ xka’k’aal li komon sa’ junaq li qach’utam.Kiwan jun chajom winq li naxk’am chaq xna’ sa’ qochoch choq’ reheb’ li ch’utam, a’ut maajo’q’e na’ok sa’ li ochoch.
A’an moko komon ta sa’ li iglees.
A’an lin yuwa’ li kiru chixb’oqb’al a’an chi ok sa’ qochoch.
Kikub’e xha’ ut a’an ki’ok choq’ li xb’een ut li jun ajwi’ laj k’amol inb’e sa’ li Tijonelil re Aaron.
Ki’ok choq’ lin heroe re tijonelil.
Toj jultik we jun ch’ina b’atzul che’ kixk’e we jo’ lin q’ajkamunkil chirix naq xqachoy jun li k’anjel re xtzirb’al xsi’ jun li ixq kamenaq xb’eelom.
Inyalom xb’aanunkil jo’ kixb’aanu a’an jo’q’e nink’e tiik ruhil oxloq’ink choq’ re jun xmoos li Dios.Kinsik’ ru xkab’il in-heroe sa’ li ch’ina ruq’ li Iglees a’an.
A’an jun li Marinero re li Estados Unidos li nawulak sa’ qach’utam sa’ raq’ileb’ laj Marinero.
Yoo chaq xkutankil li nimla pleetik, jo’kan naq junes xb’aan a’an kiwil jo’ lin heroe.
Kitaqlaak chaq sa’ li Tzoleb’aal Princeton xb’aaneb’ li marinero re naq taarisi xkomon chik xtzolb’al.
A’b’anan chirix naq yal kiwil lix t’ikr aj marinero, kiwil chi b’atzunk sa’ li estadio Palmer jo’ awa’b’ej re lix equipo li Tzoleb’aal Princeton re futbol Americano.
Kiwil chi b’atzunk sa’ lix equipo li tzoleb’aal re baloncesto ut kiwil ajwi’ chi b’atzunk jo’ aj receptor sa’ lix equipo re beisból.A’b’anan chirix ajwi’ a’an, kiwulak sa’ wochoch re xk’utb’al chiwu chanru xkutb’al li pelota re baloncesto rik’in xtz’e wuq jo’ ajwi’ lin nim.
Kixye we naq twaj ru xnawb’al a’an xb’aan naq sa’ junaq kutan tinb’aatzunq li baloncesto sa’eb’ li chaab’il equipo.
Moko kink’e ta reetal aran, a’ut chiru k’iila chihab’ a’an kiwan choq’ we jun reetalil jun winq re tijonelil chi yaal.Chejunilex texwanq jo’ reetalil jun winq re tijonelil, ma teraj malaj ink’a’.
Kat’ok choq’ jun candela lochlo naq xak’ul li tijonelil.
Li Qaawa’ katxk’e sa’ xna’aj li candela re xkutanob’resinkil li b’e choq’ reheb’ chixjunileb’ li neke’wan chasutam.
Ut mas wi’chik choq’ reheb’ li wankeb’ sa’ laa molam re tijonelil.
Naru nimaqat, yal usaqat, malaj ink’a’ usaqat jo’ eetalil.
Maare taak’oxla naq maak’a’ naxye, a’b’an choq’ re li Qaawa’, wan k’a’ru li naxye.
A’an kixye chi jo’ka’in:“Laa’ex lix kutan li ruchich’och’.
Junaq tenamit k’ojk’o xa’ xb’een tzuul ink’a’ naru xmuqb’al;“chi moko nalochmank junaq saqen re xtz’apb’al sa’ uk’al, re b’an twanq sa’ xna’aj, ut chi jo’kan tixkutanob’resi chixjunileb’ li wankeb’ sa’ kab’l.“Jo’ka’in naq chilemtz’unq lee saqenkil chiruheb’ li tenamit, re naq te’ril lee chaab’il b’aanuhom ut te’xnima xloq’al lee choxahil Yuwa’.” 1Laa’in xink’ul wosob’tesinkil xb’aan reetalileb’ li xnimal ru winq re tijonelil sa’eb’ li molam xink’anjelak wi’.
Naru taab’aanu li k’a’ru ke’xb’aanu choq’ we wi tatwanq choq’ eetalil li te’xtaaqe jalan.Laa’in nink’e reetal oxib’ li na’leb’ wan rik’ineb’ chixjunil li winq re tijonelil li nawil jo’ lin heroe.
Jun reheb’, a’an li tijok, li xkab’, a’an xkaytesinkileb’ rib’ chi tenq’ank, ut li rox, a’an xyeeb’al sa’ xch’ool chi junajwa naq junelik te’xb’eresi rib’ sa’ li yaal.Chiqajunilo nokotijok, a’b’anan li winq re tijonelil li taawaj wulak wi’, a’an natijok chi kok’ aj xsa’ ut chi tiik rajom.
Sa’ li ewu tawiqib’ aawib’ ut taab’antioxi re li Dios li osob’tesink xak’ul chiru li jun kutan.
Taab’antioxi re A’an li na’b’ej yuwa’b’ej, li k’utunel, ut li xnimal ru eetalil li wankeb’ chaataaqe.
Taach’olob’ sa’ laa tij aniheb’ tz’aqal li ke’rosob’tesi laa yu’am, ut chanru xe’xb’aanu, chiru li jun kutan a’an.
Xb’aanunkil a’an taaraj numenaq yal junjunq k’asal ut ink’a’ yal b’ayaq aak’oxlahom.
Tixsach aach’ool ut tatxjaltesi.Naq nakatz’aama xkuyb’al aamaak, taawil naq yookat xkuyb’aleb’ xmaak jalan.
Naq nakab’antioxi re li Dios lix chaab’ilal xch’ool, taak’oxlaheb’ jalan, chi patz’b’il xk’ab’a’, li te’raj xchaab’ilal aach’ool laa’at.
Ninye wi’chik, a’an tixsach aach’ool wulaj wulaj, ut chirix xnumikeb’ naab’al kutan, tatxjaltesi.Tatjaltesiiq sa’ li tijok a’an chi anchal aach’ool rik’in naq taaweek’a naq chi yaal laa’at jun ralal li Dios.
Naq nakanaw naq laa’at jun ralal li Dios, taanaw ajwi’ naq naab’al li k’a’ru naroyb’eni aawik’in.
Jo’ li ralal, taaroyb’eni naq taataaqe lix k’utum ut lix k’utumeb’ lix raarookil Alal, li Jesuskristo.
Taaroyb’eni naq q’unaq aach’ool ut aj k’ehonelaqat rik’ineb’ aawas aawiitz’in.
Taakub’eeq xch’ool wi q’etq’etat ut wi nakak’oxla aawib’ aajunes.
Tatrosob’tesi re naq tawaj xk’eeb’al xna’aj rajomeb’ ru jalan chiru laa we.Wankeb’ eere li ak neke’xk’ut reetalil li k’anjelak sa’ tijonelil chi ink’a’ neke’xk’oxla rib’ xjunes.
Sa’ santil ochoch sa’ chixjunil li ruchich’och’, eb’ laj k’amol re li tijonelil neke’wulak naq maji’ nasaqew li kutan.
Ut wankeb’ li neke’k’anjelak toj najt chirix rokik li saq’e.
Maak’a’ xnawb’aleb’ ru sa’ li ruchich’och’ xb’aan xmayejahom a’an.
Laa’in wilomeb’ li saaj komon naq neke’k’anjelak choq’ reheb’ li ani wankeb’ sa’ li ruchich’och’ reheb’ li musiq’ej, li ink’a’ neke’ru chixxokb’al li osob’tesink re li santil ochoch xjuneseb’ rib’.Naq nawil sahil ch’oolejil ruchil li lub’k sa’ rilob’aaleb’ li neke’k’anjelak aran eq’la ut ewu, ninnaw naq wan xnimal ru xq’ajkamunkileb’ sa’ li yu’am a’in choq’ re li k’anjelak sa’ tijonelil chi jo’kan, a’ut a’an yal jun reetalil li sahil ch’oolejil te’reek’a rik’ineb’ a’an li ke’xtenq’a sa’ li ruchich’och’ reheb’ li musiq’ej.Wilom ajwi’ li sahil ch’oolejil a’an sa’ rilob’aaleb’ li ani neke’aatinak rik’in ras riitz’iin chirixeb’ li osob’tesink li neke’chal rik’in li wank jo’ xkomon lix awa’b’ejihom li Dios.
Ninnaw naq wan jun li awa’b’ej re jun ruq’ li Iglees, li naxk’am chaq li kristiaan sa’ li iglees re naq eb’ li misioneer te’xtzoleb’, ka’ch’in chik ma wulaj wulaj.
Yal wiib’ oxib’ po chaq, a’an moko komon ta sa’ li Iglees.
Anajwan wankeb’ li misioneer li yookeb’ chi k’utuk ut jun ruq’ li Iglees li yoo chi nimank rajlankil ut xmetz’ew xb’aan a’an.
A’ut mas wi’chik, a’an jun saqen choq’eb’ re jalan li te’xte li re ut te’xseeb’a chi jo’kan lix ch’utub’ankileb’ li ralal xk’ajol li qaChoxahil Yuwa’.Naq nakattijok ut nakatenq’aheb’ jalan, laa nawom naq laa’at jun ralal li Dios taanimanq.
Jwal wi’chik taanaw naq naraho’ xch’ool A’an wi nakab’eresi aawiib’ sa’ yalaq paay chi b’alaq’il.
Jwal xaqxo wi’chik aach’ool chixb’aanunkil jo’ li nakaye re li Dios ut reheb’ jalan.
Taak’e chik reetal xmaq’b’al k’a’ru li maawa’ laa we.
Taab’eresi chik aawib’ sa’ yaal rik’ineb’ aj k’ehol aatrab’aaj.
Jwal xaqxooq wi’chik aach’ool re naq ink’a’ taab’ay aawib’, ut naq taab’aanu chixjunileb’ li k’anjel k’eeb’il aawe xb’aan li Qaawa’, li xak’ulub’a xb’aanunkil.Ruuchil xpatz’b’al ma te’chalq aj tzolol rochochnal, li kok’al sa’eb’ li junkab’al b’oqb’ilat chixtzolb’al te’royb’eni laa wula’ chi sa sa’ xch’ooleb’.
Lin kok’al laa’in ak xe’xk’ul li osob’tesink a’an.
Naq yookeb’ chi nimank, ke’wan lix heroe re tijonelil li ke’xtenq’aheb’ chixyiib’ankil xb’e sa’ k’anjelak chiru li Qaawa’.
Li chaab’il eetalil a’an ak yoo chi numsiik anajwan sa’ rox tasal li qiyajil.Li waatin anajwan naxye ajwi’ li b’antioxink.Ninb’antioxi eere lee tij.
Ninb’antioxi eere naq nekewiqib’ eerib’ rik’in xnawb’al naq moko wan ta eerik’in xsumenkil ru chixjunileb’ li patz’om.
Laa’ex nekextijok chiru li Dios re choxa re xyeeb’al lee b’antioxihom ut re xtz’aamankil chaq li rosob’tesihom sa’ lee yu’am ut sa’ lee junkab’al.
Ninb’antioxi eere lee k’anjel chiruheb’ jalan ut li k’anjel xeb’aanu chi maak’a’ royb’eninkil naq taanawmanq ru.Xqak’ulub’a raatin li Qaawa’ naq wi naqasik’ xnawb’al qu sa’ li ruchich’och’ a’in sa’ xk’ab’a’ qak’anjel, naru taqasach li osob’tesink q’axal nim.
Taanaq sa’ lee ch’ool li aatin a’in:“Chereek’ahaq eerib’, meeb’aanu li us chiruheb’ li tenamit yal re naq tex’ile’q xb’aaneb’; wi jo’kan teeb’aanu, maak’a’aq lee q’ajkamunkil rik’in lee choxahil Yuwa’.“Jo’kan utan, naq taatenq’a junaq li wank sa’ aajel ru, mayaab’asi li trompeet chawu jo’ neke’xb’aanu eb’ laj ka’pak’al-u sa’eb’ li ch’utleb’aal kab’l ut sa’ b’e re naq te’oxloq’iiq xb’aaneb’ li tenamit.
Relik chi yaal ninye eere naq ak xe’xk’ul lix q’ajkamunkileb’.“A’ut laa’at, naq taatenq’a li wan sa’ aajel ru, mixnaw laa tz’e uq’ li k’a’ru naxb’aanu laa nim,“re naq li k’a’ru xasi wanq sa’ muqmu; ut laa Yuwa’ li na’ilok sa’ muqmu tatxq’ajkamu chi k’utk’u.” 2Li ani wanjenaq choq’ we jo xnimal ru aj k’amol re li tijonelil, ch’a’aj choq’ reheb’ xk’eeb’al reetal naq wankeb’ re li heroil.
Ch’a’aj ajwi’ choq’eb’ re rilb’al li k’a’ru reheb’ li mas nawoxloq’i laa’in.
Xinye resil naq lin yuwa’ kiwan jo’ awa’b’ej sa’ jun ch’ina ruq’ li Iglees sa’ Nueva Jersey.
Moqon kik’anjelak choq’ xkomon li jolomil molam re li Dominkil Tzoleb’aal sa’ li Iglees.
A’ut toj anajwan ink’a’ mas ninye chirix lix k’anjel sa’ li tijonelil, xb’aan naq chi jo’kan kixb’aanu ajwi’ a’an.Jo’kan ajwi’ kixb’aanu laj marinero li kiwoxloq’i junxil.
Maajo’q’e ki’aatinak wik’in chirix lix k’anjel sa’ li tijonelil chi moko xb’aanuhom.
Yal kixb’aanu li tenq’ank.
Kinnaw chirix lix paab’aal rik’ineb’ jalan.
Wi ta naril a’an li k’a’ru kiwoxloq’i rik’in, laa’in ink’a’ kinru chixtz’ilb’al rix ma naxnaw ta.Jo’kan naq li waatin choq’ eere, li teeraj rosob’tesinkil jalan rik’in lee tijonelil, naxtaw xna’aj sa’ lee yu’am li ilb’il ka’ajwi’ xb’aan li Dios.Tijonqex chiru.
B’antioxi re A’an chixjunil li k’a’ru us sa’ laa yu’am.
Patz’ re aniheb’ li kixk’e sa’ laa b’e re taatenq’aheb’.
Tz’aama chiru naq tatxtenq’a chixk’eeb’al li tenq’ank a’an.
Tijon re naq tatruuq chi kuyuk maak ut re naq taaruuq taakuye’q laa maak laa’at.
Aran ut, tenq’aheb’, raheb’, ut kuyeb’ lix maak.Sa’ xb’een chixjunil, chijultiko’q aawe naq sa’ chixjunil li tenq’ank nakak’e, maak’a’ tixq’ax ru xtenq’ankileb’ laa was aawiitz’in chixsik’b’al ru xyiib’ankileb’ rib’ choq’ re li junelik yu’am.
Li Dios xk’e li qa nimla b’eresink a’an re taqanaw chanru roksinkil qatijonelil.
A’an li reetalil a’an tz’aqal tz’aqal.
A’an a’in li eetalil naqil yal chi b’ayaqil sa’eb’ lix moos li q’axal ninqeb’ ru arin:“Ut li Qaawa’ Dios kiraatina laj Moises, ut kixye: Eb’ li choxa, k’iheb’ li neke’wan, ut chiruheb’ li winq ink’a’ naru te’wanq chi ajlanb’il; a’b’anan ajlanb’ileb’ chiwui laa’in, xb’aan naq weheb’.“Ut jo’ naq taa’oso’q jun li ruchich’och’, ut lix choxa a’an, jo’kan ajwi’ taachalq jalan chik; ut maajun roso’jik lin k’anjel wan, chi moko li waatin.“Xb’aan naq k’e reetal, a’in lin k’anjel ut lin loq’al—xk’eeb’al chi uxmank lix kolb’al chiru li kamk ut lix yu’am chi junelik li winq.” 3Wan sa’ qab’een tenq’ank sa’ li k’anjel a’an.
Li junjunq qe naru tixwaklesi xwankil.
Kookawresiik choq’ re qakutankil ut qana’aj sa’eb’ li roso’jikil kutan li loq’laj k’anjel a’an.
Chiqajunilo xoo’osob’tesiik rik’in li reetalileb’ li ani ke’xk’e li k’anjel a’an jo’ li ajom q’axal nim ru sa’ xyu’am arin.Nintz’aama naq chiqatenq’a qib’ chi wakliik toj aran.Li Dios Yuwa’b’ej yo’yo, ut tixsume ru laa tij re xtz’aamankil laa tenq’ankil aajel ru choq’ re k’anjelak chiru A’an chi us.
Li Jesukristo, A’an li Qaawa’ waklijenaq.
A’an a’in lix Iglees.
Li tijonelil nakak’am, a’an li wankilal re k’anjelak sa’ lix k’ab’a’ sa’ xk’anjel re xtenq’ankileb’ li ralal xk’ajol li Dios.
Naq nakak’e anchal aach’ool sa’ li k’anjel a’in, A’an tatxnimob’resi.
Ninyeechi’i a’an sa’ xk’ab’a’ li Jesukristo, laj Kolol qe, amen.
Kichal li rahil ch’oolejil q’axal aal sa’ xb’eeneb’ lix tzolom naq li Jesus kixk’ul rahilal ut kikam chiru li krus, ut naq kijilib’aman lix tib’el kamenaq sa’ li muqleb’aal.
Us ta ki’aatinak chaq li Kolonel chi kok’ aj xsa’ chirix lix kamik ut lix waklijik, ink’a’ ke’xtaw chaq ru.
A’b’anan chirix li q’ojyin ruhil ewu re lix kamik, kichal li sahil ch’oolejil eq’la re lix waklijik chi yo’yo.
A’ut li sahil ch’oolejil a’an kichal ka’ajwi’ chirix naq eb’ lix tzolom ke’ok choq’ aj ilol re lix waklijik chi yo’yo, xb’aan naq us ta ke’ch’olob’ li anjel naq waklijenaq, sa’ xtiklajik ink’a’ natawman ru—a’an li k’a’ru maajo’q’e uxb’il chaq.Li xMaria Magdalena ut junjunq chik li chaab’il ixq ke’chal eq’la sa’ xmuqleb’aal li Kolonel sa’ li domingo a’an, yookeb’ chixk’amb’al chaq li sununkil b’an re xchoybal li yuluk li kitikla naq xk’eeman chaq lix tib’el li Qaawa’ chi junpaat sa’ li muqleb’aal naq ok re chi tiklaak li hilob’aal kutan.
Sa’ li xnimal ru eq’la a’in, ke’xtaw jun li muqleb’aal teeto, xb’aan naq tolk’osinb’il chaq li tz’apleb’ pek, ut wiib’eb’ li anjel li ke’xye:“K’a’ut naq nekesik’ sa’ xyanqeb’ li kamenaq li Yo’yo?“Maa’ani chik arin: xwakliik chi yo’yo.
Jultikaq eere chanru naq xexraatina naq toj wan Galilea,“Naq kixye: Li K’ajolb’ej tento taaq’axtesiiq sa’ ruq’eb’ laj maak, taak’ehe’q chiru krus, ut sa’ rox li kutan taawakliiq chi yo’yo.”1“Kimqex, ilomaq li na’ajej b’arwi’ xjilib’aak.“Ayuqex sa’ junpaat chixyeeb’al reheb’ lix tzolom: Xwakliik chi yo’yo sa’ xyanqeb’ li kamenaq.”2Jo’ yeeb’il xb’aaneb’ li anjel, li xMaria Magdalena ki’ilok sa’ li muqleb’aal, a’ut sa’ xk’a’uxl yal kixk’e tana’ reetal naq maak’a’ chik aran lix tib’el li Qaawa’.
Xko’o sa’ aanil chixyeeb’al resil reheb’ li Apostol, ut naq kixtaw laj Pedro ut laj Jwan, kixye reheb’, “Xe’risi li Qaawa’ sa’ li muqleb’aal ut ink’a’ naqanaw b’ar ta xe’xk’e.”3 Laj Pedro ut laj Jwan xkoheb’ sa’ aanil ut ke’ril naq yamyo ajwi’ li muqleb’aal, ut ke’ril “eb’ li b’atleb’ t’ikr sa’ ch’och’ ut li sut li kilane’k wi’ lix jolom … soq’so … sa’ jalan chi na’ajej.”4 Chanchan naq laj Jwan a’an li xb’een li kixtaw xyaalal li xnimal ru esil re li wakliik chi yo’yo.
A’an kixtz’iib’a naq “kiril ut kixpaab’,” a’ut li jun ch’ol chik “toj maji’ ajwi’ neke’xtaw ru li Santil Hu li naxye naq tento taawakliiq chi yo’yo sa’ xyanqeb’ li kamenaq.”5Ke’el laj Pedro ut laj Jwan, a’ut li xMaria kikana chi yaab’ak.
Sa’ li hoonal a’an ke’sutq’i li anjel ut chi q’uneb’ xch’ool ke’xpatz’ re, “At ixq, k’a’ naq nakatyaab’ak...?
Kichaq’ok a’an ut kixye reheb’: Xb’aan naq xe’xxok lin Qaawa’ ut ink’a’ ninnaw b’ar ta xe’xk’e.”6 Chirix a’an li Kolonel, chi waklijenaq chi yo’yo ut xaqxo chirix, ki’aatinak: “At ixq, k’a’ naq nakatyaab’ak?
Ani nakasik’?
... Sa’ xch’ool lix Maria naq a’an laj ilol awimq; jo’kan naq kixye re: Wa’, wi laa’at xatk’amok re, ye we b’ar xak’e ut laa’in toxinxok chaq.”7Li Elder James E. Talmage kixtz’iib’a: “A’an li Jesus li kiraatina, li Qaawa’ raaro xb’aan, us ta ink’a’ kixnaw.
Rik’in li jun chi aatin sa’ xtz’uumal re, lix nimal xrahil xch’ool kixsutq’isi rib’ choq’ xsahil chi numtajenaq nim.
‘Kixye li Jesus re, Maria.’ Lix yaab’ xkux naq ki’ab’iman, li chaab’il ch’oolej li kirab’i ut kixra chaq sa’ junxil kutan, kixwaklesi chaq a’an sa’ xchamal li rahil ch’oolejil li xkub’e wi’ chaq.
Kixsutq’isi rib’, ut kiril li Qaawa’.
Chi k’amb’il xb’aan xsahil xch’ool kixye’ li ruq’ chixq’alunkil, ut kixye li q’unil aatin re loq’onink, ‘Rabbuni,’ li naraj naxye Inraarookil Tzolonel.” 8Chi jo’kan, li usilanb’il ixq a’in, ki’ok choq’ li xb’een li ki’ilok re ut ki’aatinak rik’in li Kristo waklijenaq.
Moqon sa’ li kutan a’an, kixk’ut rib’ chiru laj Pedro aran Jerusalem;9 chiru wiib’ li tzolom sa’ li b’e naxik Emaus;10, ut sa’ ewu chiru lajeeb’ reheb’ li Apostol naq xaqaamil sa’ xyiheb’, ut kixye: “Ilomaqeb’ li wuq’ ut eb’ li woq: laa’inin ajwi’!
Ch’e’omaqin ut k’ehomaq reetal naq junaq musiq’ej maak’a’ xtib’el ut xb’aqel jo’ nekeril we laa’in.”11 Ut re xk’utb’al tz’aqal xyaalal chiruheb’, naq “toj maji’ ajwi’ neke’xpaab’ xb’aan xsahil xch’ooleb’ ut toj sachsookeb’ xna’leb’,”12 kixtzeka li pomb’il kar ut xya’al kab’ chiruheb’.13 Moqon kixk’eheb’ xna’leb’: “laa’exaq aj yehol yaal chiwix aran Jerusalen, sa’ chixjunil Judea jo’ wi’ Samaria, ut toj sa’ xmaril li ruchich’och’.”14Rochb’eeneb’ laj yehol nawom a’in sa’ Jerusalen, wan ajwi’ qik’in lix k’anjel li Qaawa’ waklijenaq, rik’ineb’ li najter tenamit sa’ li nimla ch’och’ a’in.
Sa’ li ch’och’ Naab’alil, a’an kikub’e chaq sa’ choxa, ut kixye reheb’ li ani ch’utch’u, wiib’ mil rik’in oob’ cient rajlankileb’, naq te’chalq chixjunjunqaleb’ toj reetal naq chixjunileb ke’chal chaq ut kexch’ik li ruq’ sa’ xk’atq lix sa’ ut ke’xch’e’ xk’ob’olal li klaux sa’eb’ li ruq’ ut sa’ li roq.15“Ut chirix naq chixjunileb’ ak xikenaqeb’ chi ub’ej ut ke’xk’e reetal xjuneseb’, ke’xjap re sa’ junajil, ut ke’xye:“Hosanna!
Osob’tesinb’ilaq taxaq xk’ab’a’ li Dios Q’axal Taqenaq!
Ut ke’t’ane’ chiroq li Jesus, ut ke’xloq’oni.”16Lix waklijik chi yo’yo naxk’ut naq lix wanjik li Kristo wan chi xaqxo xjunes rib’ ut chi junelik nakana.
Xb’aan naq “Jo’ naq li Yuwa’b’ej wank xyu’am xjunes rib’, kixk’e ajwi’ re li K’ajolb’ej naq wank xyu’am xjunes rib’.”17 Li Jesus kixye:“A’an nikinxra wi’ li Yuwa’b’ej, xb’aan naq nink’e lin yu’am re naq tink’ul wi’chik.“Maa’ani namaq’ok chiwu lin yu’am, laa’in b’an nink’ehok re.... Wank inwankil chixq’axtesinkil lin yu’am ut wank inwankil chixk’ulb’al wi’chik.”18Li Kolonel ink’a’ naraj ru li tzakemq ut li iq’, chi moko k’a’aq chik ru chi na’leb’, wankilal, malaj winq re taawanq xyu’am.
Jo’ li Jehovah ut jo’ li Mesias, a’an li xnimal ru Laa’inin, li Dios xjunes rib’.19 Yal nawan a’an, ut junelik taawanq.Rik’in li tojok rix maak ut lix waklijik chi yo’yo, li Jesukristo kinumta sa’ xb’een chixjunil li na’ux xb’aan li T’ane’k.
Lix kamik li tz’ejwalej taaraqe’q, ut jo’kan ajwi’ xkamik li musiq’ej taawanq xraqik, rik’in naq chiqajunil nokok’ame’ wi’chik chiru li Dios, us ta yal re taaraqe’q aatin chiqix.
Naru naqanaw chi ch’olch’o naq a’an wan xwankil chi numtaak sa’ xb’een chixjunil, ut chixk’eeb’al qe li junelik yu’am.“Xb’aan naq wi xmaak jun chi winq ki’ok chaq li kamk, jo’kan naq sa’ xk’ab’a’ ajwi’ jun chi winq wank lix waklijikeb’ chi yo’yo eb’ li kamenaq.“Jo’ naq chixjunileb’ neke’kamk sa’ xk’ab’a’ laj Adan, jo’kan ajwi’ naq chixjunileb’ te’wanq wi’chik xyu’am sa’ xk’ab’a’ li Kristo.”20Jo’ kixye li Elder Neal A. Maxwell: “Lix q’axonik li Kristo sa’ xb’een li kamk kixchoy li ch’a’ajkilal wankeb’ wi’ li winq.
Anajwan, yal wan xch’a’ajkilal li junjunq, ut nokoru ajwi’ chi kole’k chiru a’an wi naqataaqe li raatin li ani xkolok qe chiru li sachk chi junajwa.”21Chirix xk’eeb’al li elajinb’il xb’aan li tiik ruhil na’leb’, na’ok li Kristo sa’ xna’aj li tiik ruhil na’leb’, malaj taaruuq raj taqaye naq a’an ajwi’ li tiik ruhil na’leb’, jo’ chanru naq a’an ajwi’ li rahok.22 Ut jo’kan ajwi’, a’an moko ka’aj ta wi’ jun Dios tz’aqal tiik ru, a’an ajwi’ jun Dios tz’aqal aj uxtaan.23 Chi jo’kan, li Kolonel naxkanab’ chi chaab’il chixjunil.
Maajun k’a’ru moko tiik ta re li yu’am a’in taakanaaq, us ta li kamk ajwi’, xb’aan naq a’an nak’ehok wi’chik yu’am.
Maajun rahilal, ch’a’ajkilal, kanab’ank xjunes, malaj rahob’tesink wan li ink’a’ taaq’ajkamumanq sa’ roso’jik, sa’ xk’ab’a’ lix tiikal ru ut li ruxtaan a’an.A’ut laa’o ajwi’ teneb’anb’il sa’ qab’een xsumenkil chiru a’an li qayu’am, li k’a’ru xqasik’ ru ut xqab’aanu, ut toj reetal li k’a’ru xqak’oxla.
Rik’in naq xtoj qix chiru li T’ane’k, a’an tz’aqal aj eechal re li qayu’am.
A’an kixye:“K’ehomaq reetal, kink’e eere lin evangelio, ut a’in li evangelio kink’e eere—naq kinchal sa’ li ruchich’och’ re xb’aanunkil li rajom lin Yuwa’, xb’aan naq lin Yuwa’ kinixtaqla chaq.“Ut lin Yuwa’ kinixtaqla chaq re tintaqsiiq chiru li krus, ut chirix naq kintaqsiik chiru li krus, re tinjilosiheb’ chaq chixjunil li winq wik’in, re naq jo’ chanru kintaqsiik xb’aaneb’ li winq jo’kan ajwi’ te’taqsiiq li winq xb’aan li Yuwa’b’ej, re te’xaqliiq chiwu, re taaraqe’q aatin chirixeb’ xb’aan lix k’anjeleb’.”24K’oxlahomaq chiru junpaat chan ru nak’anjelak li wakliik chi yo’yo sa’ xch’olob’ankil chi junajwa ani tz’aqal li Jesus aj Nazaret, ut sa’ xtuqub’ankil li xninqal ru patz’om chirix li yu’am a’in.
Wi li Jesus kiwakli chi yo’yo chi yaal, tento naq a’an wan xchoxahilal.
Maajun li yal winq wan xwankil chi wakliik wi’chik chirix li kamk.
Rik’in naq kiwakli chi yo’yo, li Jesus maawa’ ka’ajwi’ aj peech’, aj tzolonel, aj k’amol b’e, malaj profeet.
Rik’in naq kiwakli chi yo’yo, tento naq a’an jun Dios, tz’aqal li Ralal li Yuwa’b’ej li junaj chirib’il.Chi jo’kan, li k’a’ru kixk’ut a’an yaal; li Dios ink’a’ naru chi tik’ti’ik.25Chi jo’kan, a’an aj yo’ob’tesihom re li ruchich’och’, jo’ kixye.26Chi jo’kan, yaal naq wan li choxa ut li xb’alb’a, jo’ kixk’ut.27Chi jo’kan, wan jun ruchich’och’ reheb’ li musiq’ej, li kirula’ani chirix xkamik.28Chi jo’kan, a’an taachalq wi’chik, jo’ ke’xye li anjel,29 ut a’an ajwi’ “taa’awa’b’ejinq sa’ xb’een li ruchich’och’.”30Chi jo’kan, taawanq jun wakliik chi yo’yo ut jun raqok aatin sa’ roso’jik, choq’ re chixjunileb’.31Rik’in naq yaal lix waklijik li Kristo chi yo’yo, yalaq xkab’il ch’oolej chirix lix wankilal, lix nawom, ut lix chaab’ilal li Dios Yuwa’b’ej—li kik’ehok re li Ralal junaj chirib’il re xtojb’al rix li ruchich’och’—maak’a’ chik rajb’al.
Li xkab’il ch’oolej chirix k’a’ut naq wanko sa’ li yu’am a’in, maak’a’ chik xyaalal.
Li Jesukristo a’an tz’aqal li junaj chi k’ab’a’ej malaj b’e li taachalq wi’ li kolb’a-ib’ reheb’ li winq.
Li ruxtaan li Kristo a’an tz’aqal yaal, ut naxk’am chaq li kuyuk maak ut li ch’ajok choq’ reheb’ laj maak li jalb’ileb’ xk’a’uxl.
Tz’aqal yaal naq li paab’aal maawa’ yal jun na’leb’ k’oxlanb’il malaj pak’b’il sa’ li qajolom.
Wan jun li tz’aqal yaal li junelik nakana, ut wan li na’leb’ chirix li tiikilal li ink’a’ najalman, jo’ k’utb’il xb’aan a’an.Rik’in naq yaal lix waklijik li Kristo chi yo’yo, li xjalb’al qak’a’uxl chirix lix chaq’rab’ ut xtaqlahom li q’etb’il, naru xb’aanunkil, ut aajel ru.
Tz’aqal yaal li jar sachb’a-ch’oolej kixb’aanu li Kolonel, ut yaal ajwi’ lix yeechi’ihom reheb’ lix tzolom naq q’axal ninqeb’ wi’chik te’xb’aanu a’an.32 Lix tijonelil, a’an tz’aqal jun li wankilal li “naxk’anjela li evangelio ut naxk’am xlawil li muqmuukil na’leb’ re li awa’b’ejihom, a’an ajwi’ xlawil li nawom re li Dios.
Jo’kan naq sa’ li k’ojob’anb’il k’anjel re a’an, nak’utman li wankilal re choxahilal.”33 Rik’in naq yaal lix waklijik li Kristo chi yo’yo, ink’a’ noko’oso’ rik’in li kamk, ut us ta li motzo’ te’xsach li qatib’el, a’b’anan sa’ li tz’ejwalej toj taqil ru li Dios.34Li Awa’b’ej Thomas S. Monson naxye resil laj Robert Blatchford, jun winq li kixtz’iib’a jun li hu, Li Dios ut li was wiitz’in xk’ab’a’, b’ar wi’ “kixsach xwankil li k’a’ru paab’anb’il xb’aaneb’ laj Kristiano jo’ chirix li Dios, li Kristo, li tijok, ut li junelik yu’am.
A’an kixye, ‘Xink’ut xyaalal chixjunil lin na’leb’ chi tz’aqal ut chi ch’olch’o ru, re naq maajun aj Kristiano, us ta nim ru ut seeb’ xna’leb’, taaruuq chixsumenkil ut chixsachb’al xwankil.’ A’an kixsut rib’ rik’in jun tz’ak re xmaak’a’il li paab’aal.
Toja’ naq kik’ulman jun sachb’a-ch’oolej.
T’anaamil lix tz’ak chi ch’och’.
… Timil timil ki’ok chixsik’b’al li b’e toj sa’ li paab’aal li kixsach chaq xwankil ut kixse’e chaq.
K’a’ru xk’ul re taajalmanq chi jo’kan lix na’leb?Kikam li rixaqil.
Chi yot’b’il xch’ool, ki’ok sa’ li warib’aal b’ar wi’ wan li k’a’ru xkana re li rixaqil.
Kiril li rilob’aal li raaro xb’aan.
Naq yoo chaq chi elk, kixye re jun ramiig, ‘A’an a’an, a’b’an maawa’ a’an.
Xjalman chixjunil.
Wan li k’a’ru xwan chaq ut ak isinb’il chik.
Ink’a’ chik juntaq’eet.
K’a’ru naru nasachman wi ta maawa’ li aamej?’”35Ma yaal naq li Qaawa’ kikam ut kiwakli wi’chik?
Yaal.
“Li xb’eenil raqal re li qapaab’aal a’an lix ch’olob’ahomeb’ li Apostol ut li Profeet chirix li Jesukristo, naq kikam, kimuqe’, ut kiwakli wi’chik sa’ rox li kutan, ut kitaqe’ sa’ choxa; ut chixjunil chik li k’a’ru wan sa’ li qapaab’aal wan choq’ raqalil chiru a’in.”36Naq kinach’ok lix yo’lajik li Jesus li yeeb’il chaq resil xb’aaneb’ li profeet, ke’wan sa’ xyanqeb’ li najter aj Nefita ut aj Lamanita li neke’paab’an, a’ut lix k’ihaleb’ ke’xk’oxla naq moko yaal ta.
A’b’an naq xtaw xq’ehil, kik’utman reetalil lix yo’lajik—jun kutan, jun q’ojyiin, ut jun kutan chi maak’a’ li aak’ab’—ut chixjunileb’ ke’xnaw.37 Jo’kan ajwi’ anajwan, wankeb’ li neke’paab’ank re lix waklijik li Kristo chi yo’yo, ut wan naab’al li neke’wiib’an xch’ool malaj ink’a’ neke’xpaab’.
A’ut wankeb’ li neke’xnaw.
Sa’ tz’aqal xq’ehil, chixjunileb’ te’ril, ut chixjunileb’ te’xnaw; relik chi yaal, “li junjunq chi xb’een aqej taab’ase’q, ut li junjunq chi ru’uj aq’ej taach’olob’anq chiru a’an.”38Toj reetal a’an, laa’in ninpaab’ li k’iila aj yehol nawom chirix lix waklijik li Kolonel, li neke’tawman resileb’ sa’ li Ak’ Chaq’rab’—laj Pedro ut eb’ li rochb’een reheb’ li Kab’laju, ut li xMaria aj Magdala, jo’ ajwi’ xkomoneb’ chik.
Laa’in ninpaab’ lix ch’olob’ankil xyaalal li natawman sa’ lix Hu laj Mormon—xb’aan laj Nefi li Apostol ut eb’ li k’iila tenamit sa’ li ch’och’ Naab’alil, jo’ ajwi’ xkomoneb’ chik.
Ut laa’in ninpaab’ lix ch’olob’ahomeb’ laj Jose Smith ut laj Sidney Rigdon, li ke’xye, chirix k’iila ch’olob’ank xyaalal, li nimla ch’olob’ank xyaalal re li roso’jik kutan a’in, “Naq yo’yo!
Xb’aan naq kiqil.”39 Chi ilb’il xb’aan li Dios li na’ilok re chixjunil, xaqxookin laa’in jo’ aj yehol nawom naq li Jesus aj Nazaret a’an laj Tojol ix li waklijenaq chi yo’yo, ut ninch’olob’ xyaalal chixjunil li k’a’ru na’el chaq sa’ li yaalil na’leb’ naq kiwakli chi yo’yo.
Chek’ul ajwi’ taxaq laa’ex lix nawom eech’ool ut xk’ojam eech’ol li nachal rik’in li yaal a’in, nintz’aama sa’ lix k’ab’a’ li Jesukristo, amen.
Wankeb’ naab’al sa’ li kutankil a’in li neke’xpatz’ ma tz’aqal wan li Dios ut k’a’ru li qakomonil rik’in a’an.
Wankeb’ naab’al li maak’a’ neke’xnaw chirix lix nimla k’uub’anb’il na’leb’ re sahil ch’oolejil.
Numenaq 30 chihab’ chaq, li Awa’b’ej Ezra Taft Benson kixye naq “lix k’ihaleb’ li neke’wan sa’ ruchich’och’ anajwan neke’xtz’eqtaana lix santilal li Kolonel.
Neke’xpatz’ ma yaal lix sachb’a-ch’oolejil yo’lajik, lix yu’am tz’aqal re ru, ut lix yaalalil lix nimal ru waklijik chi yo’yo.”1Sa’ li qakutankil, wankeb’ li patz’om chirix li Kolonel, a’ut wankeb’ ajwi’ li patz’om chirix lix Iglees—Lix Iglees li Jesukristo reheb’ laj Santil Paab’anel sa’ Roso’jikeb’ li Kutan—li kixk’ojob’ wi’chik a’an rik’in li Profeet aj Jose Smith.
Eb’ li patz’om a’in neke’xtz’il rix li resilal, lix k’utum, ut lix b’aanuhom lix Iglees li Kolonel.Lix Hu laj Mormon naru tooxtenq’a chi k’iik sa’ xnawom qach’oolSa’ Predicad mi Evangelio, naqil: “Chijultiko’q aawe naq li naqataw ru [chirix li qaChoxahil Yuwa’ ut lix k’uub’anb’il na’leb’ re sahil ch’oolejil] nachal rik’ineb’ li profeet re qakutankil—laj Jose Smith ut li neke’chal chirix—li neke’xk’ul li k’utb’esinb’il na’leb’ tz’aqal rik’in li Dios.
Jok’an naq, li xb’een patz’om li tento tixsume raj raj anihaq, a’an ma yaal naq laj Jose Smith kiwan choq’ profeet, ut naru xsumenkil li patz’om a’an rik’in rilb’al ru ut tijok chirix lix Hu laj Mormon.”2Lix nawom inch’ool chirix lix choxahil b’oqb’al li Profeet aj Jose Smith ak nakawob’resiik xb’aan xtzolb’al rik’in tijok lix Hu laj Mormon: Jun chik ch’olob’anb’il esil chirix li Jesukristo.
Ak inb’aanuhom lix b’oqom laj Moroni re “xpatz’b’al re li Dios, li Junelik Yuwa’b’ej, sa’ lix k’ab’a’ li Kristo,” re xnawb’al ma yaal lix Hu laj Mormon.3 Ninch’olob’ xyaalal naq ninnaw naq yaal.
Li nawom a’an xchal wik’in, jo’ naru taachalq aawik’in laa’at, “rik’in lix wankil li Santil Musiq’ej.”4Lix tikib’ankil lix Hu laj Mormon naxye; “Ebʼ li nekeʼkʼuluk re chi joʼkan li choxahil yaal [chirix lix Hu laj Mormon] kʼutbʼil xbʼaan li Loqʼlaj Musiqʼej teʼxnaw ajwiʼ rikʼin li wankilal ajwiʼ aʼan naq li Jesukristo aʼan aj Kolol re li ruchichʼochʼ, naq laj Jose Smith aʼan laj kʼutbʼesinel ut profeet chiru saʼebʼ li rosoʼjik kutan aʼin, ut naq Lix Iglees li Jesukristo rehebʼ laj Santil Paabʼanel saʼ Rosoʼjikebʼ li Kutan aʼan lix awaʼbʼejihom li Qaawaʼ, xaqabʼanbʼil jun sut chik saʼ li ruchichʼochʼ, roybʼeninkil lix kabʼ xkʼulunik li Mesias.”5Jo’ saaj misioneer xik we aran Chile, xintzol jun na’leb’ li tixjal inyu’am chirix lix wankilal lix Hu laj Mormon re jalok ch’oolej.
Li Qawa’ Gonzales kik’anjelak sa’ jun oxloq’inb’il xb’oqb’al sa’ lix iglees chiru k’iila chihab’.
Naab’al lix tzolom chirix li paab’ank, jo’ ajwi’ lix licenciatura chirix li teologia xk’ulum.
Nim lix nawom chirix li Santil Hu.
Ch’olch’o naq a’an jun aj nawonel ru li paab’ank.Naxnaw ajwi’ chirixeb’ li misioneer re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan li yookeb’ chi k’anjelak sa’ lix tenamit aran Lima, Peru.
Junelik naraj xtawb’aleb’ re naq taaruuq tixk’ut lix nimal lix nawom chirix li Santil Hu chiruheb’.Sa’ jun li kutan, chanchan jun maatan li nachal sa’ choxa, jo’ xk’oxla a’an, wiib’ li misioneer xe’xxaqab’ sa’ li b’e ut xe’xpatz’ re ma te’ruuq chi chalk sa’ rochoch re xwotzb’aleb’ li loq’laj hu rik’in.
A’an a’in li royb’enihom!
Xe’sumeek lix tij.
Anajwan ut, taaruuq tixtijeb’ li saajeb’ winq sachenaqeb’ a’in.
Xye reheb’ naq sahaq xch’ool chixk’ulb’aleb’ sa’ rochoch re aatinak chirixeb’ li loq’laj hu.Jwal ch’a’aj chiru royb’eninkil naq te’chalq.
Yoo’on wan re roksinkil li Santil Hu re xk’utb’al xmajelaleb’ xpaab’aal.
Xpaab’ chi kaw xch’ool naq li Santil Hu tixk’ut chi saqen ru ut chi ch’olch’o li sachk wan wi’ lix b’eheb’.
Xwulak xhoonalil naq te’chalq, ut eb’ li misioneer xe’xtoch’ rokeb’aal li rochoch.
Jwal sa sa xch’ool.
Anajwan ut lix hoonal a’an.A’an xte li okeb’aal ut xb’oqeb’ chi ok li misioneer sa’ rochoch.
Jun reheb’ li misioneer xk’e re jun tasal hu rax rix ut xwotz xnawom xch’ool chi maak’a’ xb’alaq’ naq naxnaw naq wan li raatin li Dios chi sa’ li hu a’an.
Li misioneer jun chik xch’olob’ ajwi’ xyaalal li hu rik’in wankilal, xch’olob’ankil xyaalal naq kijaltesiik ru xb’aan jun xprofeet li Dios, laj Jose Smith xk’ab’a’, ut naq nak’utuk chirix li Kristo.
Eb’ li misioneer xe’xb’antioxi re ut xkoheb’.Xraho’ b’ayaq xch’ool li Qawa’ Gonzalez.
A’b’an xte li hu ut x’ok chireek’asinkileb’ xperel.
Xril ru li xb’een perel.
Chirix a’an xril ru jun chik ut jun chik ut jun chik ut ink’a’ xkanab’ rilb’al ru toj sa’ ewu re li kutan jun chik.
Xril ru chixjunil li hu ut xnaw naq tz’aqal yaal.
Xnaw li tento tixb’aanu.
A’an xb’oqeb’ li misioneer, xk’uleb’ li tzolok, ut xkanab’ chirix lix junxil yu’am re taa’ok choq’ komon sa’ lix Iglees li Jesukristo reheb’ laj Santil Paab’anel sa’ Roso’jikeb’ li Kutan.Li chaab’il winq a’an, a’an aj k’utunel we sa’ li CCM sa’ Provo, Utah.
Li esil chirix lix jalajik xch’ool li Hermano Gonzalez ut lix wankil lix Hu laj Mormon jwal wi’chik xtoch’ inch’ool.Naq xinwulak chaq aran Chile, li awa’b’ej re lin mision, li Awa’b’ej Royden J. Glade, xooxb’oq chirilb’al ru lix nawom xch’ool li Profeet aj Jose Smith li tz’iib’anb’il sa’ li hu Jose Smith—Resilal ut naq taqab’aanu rajlal xamaan.
A’an xk’ut chiqu naq jun xnawom ch’oolej chirix li Xb’een K’utb’esink taawanq tz’aqal rilom rik’in xnawom qach’ool chirix li evangelio ut chirix lix Hu laj Mormon.Xinpaab’ chi tz’aqal lix b’oqom.
Wilom ruheb’ li esil chirix li Xb’een K’utb’esink; wilom ru lix Hu laj Mormon.
Xintijok jo’ k’utb’il xb’aan laj Moroni ut xinpatz’ re “Dios, li Junelik Yuwa’b’ej, sa’ lix k’ab’a’ li Kristo”6 ma yaal lix Hu laj Mormon.
Ninch’olob’ xyaalal anajwan naq ninnaw naq lix Hu laj Mormon, jo’ kixye li Profeet aj Jose Smith, a’an “li hu q’axal ch’olch’o ru wan sa’ li ruchich’och’, ut a’an li taqenaqil pek li xaqab’anb’il wi’ li qapaab’aal, ut jun li winq q’axal wi’chik taaruuq chixjilosinkil rib’ rik’in li Dios rik’in xpaab’ankil li na’leb’ wan chi sa’, chiru k’a’ruhaq chik chi hu.”7 Li Profeet aj Jose Smith kixye ajwi’: “Chi maak’a’ lix Hu laj Mormon ut chi maak’a’eb’ li k’utb’esinb’il na’leb’, ut b’ar wan li qapaab’aal?
Maak’a’ ut.”8Li jalok ch’oolej re li junjunqNaq naniman qanawom chirix aniho ut chirixeb’ li rajom lix Hu laj Mormon, naniman ajwi’ lix jalajik qach’ool ut ch’olch’ooq chik ru.
Nokokawob’resiik sa’ li qateneb’ankil chixpaab’ankileb’ li sumwank xoo’ok wi’ rik’in li Dios.Jun reheb’ li tz’aqal rajom lix Hu laj Mormon, a’an xch’utub’ankil laj Israel li jek’inb’ileb’.
Li ch’utub’ank a’in naxk’e re chixjunil li rajal xk’ajol li Dios li hoonal re ok sa’ xb’ehil li sumwank ut, rik’in roxloq’inkileb’ li sumwank a’an, q’ajk chiru rilob’aal li Yuwa’b’ej.
Naq naqak’ut li jalb’a-k’a’uxlej ut naqakub’siheb’ xha’ li kristiaan, yooko chixch’utub’ankil laj Israel li jek’inb’ileb’.Sa’ lix Hu laj Mormon nak’utman resil lix junkab’al aj Israel 108 sut.
Sa’ xtiklajik lix Hu laj Mormon, laj Nefi kixk’ut, “Xbʼaan naq lix tzʼaqalil li wajom, aʼan naq tinqʼunbʼesihebʼ xchʼool li winq re naq teʼchalq rikʼin lix Dios laj Abraham, ut lix Dios laj Isaak, ut lix Dios laj Jakob, ut te’kole’q.”9 Lix Dios laj Abraham, laj Isaak, ut laj Jakob, a’an ajwi’ li Jesukristo, li Dios re li Najter Chaq’rab’.
Nokokole’ naq nokochal rik’in li Kristo rik’in lix yo’yookil evangelio.Moqon, laj Nefi kixtz’iib’a:“Relik chi yaal, naabʼal ajwiʼ kiʼaatinak lin yuwaʼ chirixebʼ laj Gentil, ut joʼkan ajwiʼ chirix lix junkabʼal laj Israel, naq teʼjuntaqʼeetaaq rikʼin jun xtoonal li cheʼ olivo, naq teʼtoqeʼq li ruqʼ ut teʼjekʼiiq chiru chixjunil lix xbʼeen li ruchichʼochʼ.
…“Ut chirix naq teʼjekʼiiq lix junkabʼal laj Israel teʼchʼutubʼaaq wiʼchik; malaj ut naq ak xeʼxkʼul laj Gentil lix tzʼaqalil li Evangelio, li tzʼaqal ruqʼ lix toonal li cheʼ olivo, malaj ebʼ li relaʼ lix junkabʼal laj Israel, teʼletzeʼq wiʼchik saʼ xtoonal, malaj teʼkʼameʼq chixnawbʼal chirix li tzʼaqal Mesias, aʼan lix Qaawaʼebʼ ut laj Tojol rixebʼ.”10Jo’kan ajwi’, sa’ xraqik lix Hu laj Mormon, li profeet aj Moroni naxjultikaheb’ qe li qasumwank.
A’an naxye, “Re naq inkʼaʼ chik taasachq aanaʼlebʼ, re naq lix sumwank li Junelik Yuwaʼbʼej li kixkʼuubʼ aawikʼin, at xjunkabʼal laj Israel, taaruuq chi tzʼaqlok ru.”11Eb’ lix sumwank li Junelik Yuwa’b’ejK’a’ruheb’ “lix sumwank li Junelik Yuwaʼbʼej” yeeb’ileb’ resil xb’aan laj Moroni?
Naqil ru sa’ lix Hu laj Abraham:“Lin kʼabʼaʼ aʼan li Jehova, ut ninnaw li rosoʼjik chalen chaq saʼ lix tiklajik; joʼkan naq li wuqʼ taawanq saʼ aabʼeen.“Ut aawikʼin tinyiibʼ jun xnimal ru tenamit, ut tatwosobʼtesi chi qʼaxenaq xbʼisbʼal, ut tinnimobʼresi ru laa kʼabʼaʼ saʼ xyanqebʼ chixjunil li tenamit, ut tatwanq choqʼ osobʼtesink chiruhebʼ laa wiyajil moqon chik chawix, re naq saʼ ruqʼebʼ aʼan teʼxkʼam li kʼanjel ut li Tijonelil aʼin rikʼinebʼ chixjunil li tenamit.”12Li Awa’b’ej Russell M. Nelson toje’ xk’ut sa’ jun ch’utam choq’ re chixjunil li ruchich’och’ naq “relik chi yaal naq a’aneb’ a’in li roso’jikeb’ li kutan, ut li Qaawa’ yoo chixseeb’ob’resinkil lix k’anjel re xch’utub’ankil Israel.
Li ch’utub’ank a’an li k’anjel q’axal aajel ru li yoo chi k’ulmank sa’ li ruchich’och’ anajwan.
Maak’a’ chik naru xjuntaq’eetankil rik’in lix nimal ru, rik’in lix aajelil ru, rik’in lix loq’alil.
Ut wi nakasik’ ru, wi nakawaj, naru naq nimaq laa tz’aqonik sa’ li k’anjel a’an.
Naru naq nimaq aatz’aqonik sa’ jun k’anjel nim ru, chaq’al ru, ut loq’!“Naq noko’aatinak chirix li ch’utub’ank, ka’ajwi’ naqaye li yaalil na’leb’ aj k’ojob’anel a’in: chixjunileb’ li ralal xk’ajol li qaChoxahil Yuwa’, sa’ xka’pak’alil li tz’apleb’ t’ikr, xk’ulub’eb’ re rab’inkil li esil chirix lix evangelio li Jesukristo k’ojob’anb’il wi’chik.
Xjuneseb’ rib’ neke’xsik’ ru ma te’raj xnawb’al xkomon.”13A’an a’in li yooko chixb’aanunkil jo’ komon sa’ lix Iglees li Jesukristo reheb’ laj Santil Paab’anel sa’ Roso’jikeb’ li Kutan: laa’o naqaj xk’eeb’al li ruchich’och’ chixtawb’al ru—ut chixjalb’al xch’ool rik’in—lix evangelio li Jesukristo.
Laa’o “laj ch’utub’anel re roso’jikeb’ li kutan.”14 Saqen ru li qak’anjel.
Ex was wiitz’in, chinawe’q qu jo’ eb’ li neke’xk’uula sa’ xch’ooleb’ lix yeechi’ihom laj Moroni, li xe’tijok ut xe’xk’ul xsumehom naq yaal lix Hu laj Mormon, toja’ naq xe’xwotz li nawom a’an rik’ineb’ li ras riitz’in sa’ li ruchich’och’ rik’in raatineb’, ut chi aajel wi’chik ru chiru a’an, rik’in xb’aanuhomeb’.Lix k’anjel lix Hu laj Mormon sa’ li jalok ch’oolejWan chi sa’ lix Hu laj Mormon lix tz’aqalil lix evangelio li Jesukristo.15 Nokoxk’am rik’ineb’ lix sumwank li Yuwa’b’ej, li te’xk’e qe lix maatan k’a’jo’ xnimal ru wi taqapaabeb’—li yu’am maak’a’ roso’jik.16 Lix Hu laj Mormon a’an li taqenaqil pek re li jalok ch’oolej choq’ reheb’ chixjunileb’ li ralal xk’ajol li qaChoxahil Yuwa’.Nawoksi wi’chik li raatin li Awa’b’ej Nelson: “Naq laa’at … nakawil ru lix Hu laj Mormon wulaj wulaj, taatzol li tzol’leb’ chirix li ch’utub’ank, eb’ li yaalil na’leb’ chirix li Jesukristo, lix tojb’al rix li maak kixb’aanu, ut lix tz’aqalil lix evangelio li moko neke’tawman ta sa’ li Santil Hu.
Lix Hu laj Mormon a’an tz’aqal xyi lix ch’utub’ankil Israel.
Relik chi yaal, wi ta maak’a’ lix Hu laj Mormon, ink’a’ taak’ulmanq raj lix yeechi’inb’il ch’utub’ankil laj Israel.”17Tinraq li waatin rik’ineb’ li raatin li Kolonel naq kixk’ut chiruheb’ laj Nefita li yeechi’inb’il osob’tesihom: “Ut kʼehomaq reetal, laaʼex ralal xkʼajol li profeet; ut laaʼex xkomonex lix junkabʼal laj Israel; ut laaʼex wankex saʼ li sumwank li kixkʼuubʼ li Yuwaʼbʼej rikʼinebʼ lee yuwaʼ naq kixye re laj Abraham: Ut rikʼinebʼ laa wiyajil teʼosobʼtesiiq chixjunilebʼ li junkabʼal re li ruchichʼochʼ.”18Ninch’olob’ xyaalal naq ralal xk’ajolo li Dios, li riyajil laj Abraham, lix junkab’al laj Israel.
Yooko chixch’utub’ankil Israel li jun sutaq chik ut yooko chixb’aanunkil rik’in lix Hu laj Mormon—jun li hu, naq junajinb’il rik’in lix Musiq’ li Qaawa’, a’an jun reheb’ li k’anjeleb’aal k’a’jo’ xnimal xwankil re jalok ch’oolej.
B’eresinb’ilo xb’aan lix profeet li Dios, li Awa’b’ej Russell M. Nelson, li yoo chixb’eresinkil lix ch’utub’ankil Israel sa’ li qakutankil.
Tz’aqal yaal lix Hu laj Mormon.
Xjala inyu’am xb’aan li hu a’an.
Ninyeechi’i aawe, jo’ kixb’aanu laj Mormon ut naab’aleb’ chik li profeet chiru xq’ehil li ruchich’och’, naq naru ajwi’ tixjal laa yu’am.19 Sa’ xk’ab’a’ li Jesukristo, amen.
Jun na’leb’ li jultik we toj chalen chaq junxil, a’an xb’aanunkil li loq’laj wa’ak sa’ qatenamit, Warrnambool, Australia.
Laajeb’ maare o’laju neke’wulak sa’ qateep, ut lin yuwa’, jun reheb’ oxib’eb’ laj tijonelil, k’iila sut naxjek’i li loq’laj wa’ak.
Jultik we li k’a’ru naweek’a naq a’an naxyaab’asi raatinul li tij re li loq’laj wa’ak chi tuulan xch’ool.
K’iila sut nasiksot xyaab’ xkux naq nareek’a li Musiq’ej.
Wan naq naxkanab’ aatinak junpaataq re tixtuqub’ reek’ahom xch’ool.Jo’ jun aj oob’ chihab’, ink’a’ naru tintaw ru chixjunil xyaalalil li k’a’ru yoo chi b’aanumank; a’b’anan, xinnaw naq yoo li k’a’ru loq’.
Naru naweek’a xq’unal toch’om li Santil Musiq’ej aj k’ojob’anel ch’oolej naq lin yuwa’ naxk’oxla xrahom li Kolonel choq’ qe.Li Kolonel kixye: “A’in junelik teeb’aanu reheb’ li neke’xjal xk’a’uxl ut neke’kub’e xha’ sa’ lin k’ab’a’; ut teeb’aanu re xjultikankil lin kik’el, li kihoye’ choq’ eere, re naq teek’ut xyaalal chiru li Yuwa’b’ej naq junelik ninjultiko’ eere.
Ut wi junelik ninjultiko’ eere, taawanq inmusiq’ eerik’in” (3 Nefi 18:11).Ninb’oqok qe chiqajunil naq taqatz’il rix oob’ li na’leb’ re xtamresinkil xwankilal li qatz’aqonik rajlal sa’ li loq’laj k’anjel re li loq’laj wa’ak, a’an jun li k’anjel li naru toxtenq’a chi santob’resiik.1.
Tijok chi rub’elajNaru taqatikib’ xkawresinkil qib’ choq’ re li loq’laj wa’ak toj rub’elaj li ch’utam chi us.
Sa’ li sabado naru xtz’ilb’al rix chanru wanko sa’ qamusiq’ejil b’eenik.Li yu’am a’in, a’an jun maatan aajel ru sa’ qab’eenik toj toowulaq jo’ li qaYuwa’.
Tento naq naxk’e xyalb’al qix ut qach’a’ajkilal re toxtenq’a chixjalb’al qib’ ut chi ninqanq.
Li Rey aj Benjamin kixye naq “li ruchich’och’il winq wan choq’ aj xik’ ilonel re li Dios, … ut toj taawanq chi junelik q’e kutan, wi ink’a’ naxkanab’ rib’ chi q’unb’esiik xch’ool xb’aan li Loq’laj Musiq’ej, ut narisi li ruchich’och’il winq chirix, ut na’ok choq’ aj santil paab’anel sa’ xk’ab’a’ lix tojb’al rix li maak xb’aan li Kristo li Qaawa’ ” (Mosiah 3:19).
Li tz’aqonk sa’ li loq’laj wa’ak nokoxtenq’a chixq’unb’esinkil qach’ool ut li qaam choq’ re li Dios.Sa’ xkawresinkil qib’, nayot’e’ qach’ool naq naqab’antioxi lix tojb’al rix li maak xb’aan li Kristo, naq naqajal qak’a’uxl chirix li qamaak, ut naq naqatz’aama xtenq’ li Yuwa’b’ej sa’ qab’eenik chi wulak jo’ chanru a’an.
Aran, naru taqayo’oni li hoonal naxk’e li loq’laj wa’ak choq’ re xjultikankil lix mayej ut xq’axtesinkil qib’ wi’chik sa’ chixjunil li qasumwank.2.
Wulak chi rub’elajChaab’ilaq wi’chik li loq’laj wa’ak wi nokowulak sa’ jun hoonal naq maji’ natikla li ch’utam ut naqab’i li b’ich sa’ xyaalal.Li Awa’b’ej Boyd K. Packer kixye: “Li b’ich naq maji’ natikla li ch’utam naxch’olani li qaam.
Naxb’oq li Musiq’ej.”1 “Maawa’ jun hoonal,” chan li Awa’b’ej Russell M. Nelson, “choq’ re li aatinak malaj xtz’iib’ankil li mensaje, a’b’an choq’ re li tijok sa’ k’a’uxlej naq eb’ li jolominel ut li komon neke’xkawresi rib’ choq’ re li loq’laj wa’ak.”23.
B’ichank ut tzolok li na’leb’ rik’in li b’ich re li loq’laj wa’akLi b’ich re li loq’laj wa’ak, a’an jwal aajel ru sa’ li k’a’ru naqak’ul sa’ li k’anjel a’an.
Li b’ich naxwaklesi li qak’oxlahom ut li qeek’ahom.
Li b’ich re li loq’laj wa’ak naniman xwankil naq naqak’oxla li xnimal ru tzol’leb’ li naxk’ut.
Naab’al li naqatzol rik’in li aatin a’in: “Ra kattene’ choq’ qe,”3 “Chi saq qach’ool chiqab’aanu, ut chi ch’ajb’il li quq’ chiru.” 4 ut “Raqleb’ aatin, rahok, uxtaan, tz’aqal sa’ junajil.”5Naq naqab’icha jun li b’ich re xkawresinkil qib’ choq’ re li eetalil, naru taak’anjelaq jo’ li naqaye laa’o sa’ li qasumwank.
K’e reetal li aatin a’in: “Nakatqara, xnujak li qaam; Taawanq laa b’e chiqu.”64.
Tz’aqonk sa’ musiq’ej sa’ li tij re li loq’laj wa’ak (Chi’ilmanq Moroni 4–5)Wi ink’a’ naqaram rab’inkil li aatin li ak’ naqanaw sa’ xtij li loq’laj wa’ak, naru taqatzol naab’al ut taqeek’a naab’al wi’chik wi tootz’aqonq sa’ musiq’ej rik’in xk’oxlankil li k’anjel ut li osob’tesiik yeeb’ileb’ resil sa’eb’ li tij a’in.Li wa ut li ha’ neke’osob’tesiik ut neke’santob’resiik choq’ re li qaam.
Neke’xjultika qe lix mayej li Kolonel ut naq a’an naru toxtenq’a chi santob’resiik.Eb’ li tij neke’xch’olob’ naq naqak’ul li wa sa’ xjultikankil lix tib’el li Alalb’ej, li kixk’e jo’ jun tojok-ix re qawaklesinkil chiqajunil wi’chik chi yo’yo, ut naquk’ li ha’ sa’ xjultikankil lix kik’el li Alalb’ej, li kixk’e chi moko ramb’il ta re naq taaruuq taatoje’q qix wi naqab’aanu li jalb’a-k’a’uxlej.Eb’ li tij neke’xtikib’ li sumwank rik’in xyeeb’al “naq wankeb’ xch’ool” (Moroni 4:3).
Li kok’ aatin a’in wan xnimal ru wankilal choq’ qe.
Ma wan qach’ool chi k’anjelak ut chi tz’aqonk?
Ma wan qach’ool chixjalb’al qak’a’uxl?
Chirilb’al li qamajelal?
Ma wan qach’ool chixtawb’al ut chirosob’tesinkileb’ jalan?
Ma wan qach’ool chixpaab’ankil li Kolonel?Naq nayeeman li yeechi’ink ut naq nokotz’aqonk, naqaye sa’ qaam naq wan qach’ool:Chixk’ulb’al sa’ qab’een lix k’ab’a’ li Kristo.Chixyalb’al qaq’e sa’ xtaaqenkileb’ lix taqlahom.Chixk’oxlankil li Kristo rajlal.Li tij naraqe’ rik’in jun choxahil b’oqok ut yeechi’ink: “re taaruuq taawanq junelik lix Musiq’ rik’ineb’”(Moroni 4:3).Laj Pablo kixye, “Li naruuchin li Musiq’ej a’an li rahok, sahil ch’oolej, tuqtuukilal, kuyuk, chaab’ilal, usilal, paab’ank, tuulanil, [ut] kuyuk-ib’” (Galatas 5:22–23).
Chaq’al ru li maatan choq’ qe naq naqapaab’ li qasumwank.5.
Xk’oxlankil li Kristo naq li eetalil sa’ li loq’laj wa’ak neke’jek’imanLi loq’laj hoonal naq najek’iman li loq’laj wa’ak naru taa’ok chi sant choq’ qe.Naq najek’iman li wa, naru naqak’oxla naq sa’ xnimal xrahom choq’ qe, li Kolonel kixk’ul “li kamk sa’ xb’een, re naq taaruuq tixhit lix b’ak’leb’ li kamk li b’ak’b’ookeb’ wi’ lix tenamit” (Alma 7:12).Naru naqak’e reetal li osob’tesiik re li waklesiik chi yo’yo, li “taachalq re chixjunil, … jo’ moos jo’ ach’ab’anb’il, jo’ winq jo’ ixq, jo’ aj maak jo’ li tiik xch’ool; ut moko taasachmanq ta yal ta jun rismal xjolomeb’; chixjunil b’an taak’ojob’amanq wi’chik sa’ xxaqalil chi tz’aqal re ru” (Alma 11:44).Naq najek’iman li ha’, naru taqak’oxla lix tz’aam li Kolonel:“K’e reetal, laa’in, li Dios, kinnumsi li k’a’aq re ru a’in choq’ re chixjunileb’, re naq ink’a’ te’xnumsi rahilal wi te’xjal xk’a’uxl; …“Ut a’ rahilal a’an kinixk’e laa’in, li Dios ajwi’, li q’axal nim wi’chik chiru chixjunil, chi siksotk xb’aan xrahil ut chi elk inkik’el ruuchil tiqob’, ut chixnumsinkil xrahil li tz’ejwalej jo’ ajwi’ li musiq’ej—ut chirajb’al naq ink’a’ raj tinwuk’ li k’ahil sek’, ut tinka’ch’inob’resi raj wib’ ” (Tz.
ut S. 19:16, 18).Najultiko’ qe naq kixk’ul “sa’ xb’een lix majelal [li qakawilal], re naq lix sa’ xch’ool nujenaqaq chi uxtaan, jo’ chanru li tz’ejwalej, re taaruuq tixnaw sa’ li tz’ejwalej chanru xk’eeb’al xtenq’ankileb’ lix tenamit jo’ chanru xmajelal [li qakawilal]” (Alma 7:12).Naq naqatz’il rix chanru naqak’ul li loq’laj wa’ak, maare taqapatz’:K’a’ru tinb’aanu sa’ li xamaan a’in re xkawresinkil wib’ choq’ re li loq’laj wa’ak?Ma taaruuq tintenq’a li oxloq’ink ut li musiq’anb’il k’oxlak li naru taawanq sa’ xtiklajik li ch’utam re li loq’laj wa’ak?K’a’ru chi tzol’leb’ xk’utman sa’ li b’ich re li loq’laj wa’ak?K’a’ru xwab’i ut xweek’a naq xwab’iheb’ li tij re li loq’laj wa’ak?K’a’ru xink’oxla naq li loq’laj wa’ak xjek’iman?Li Elder David A. Bednar kixye: “Li k’ojob’anb’il k’anjel re li loq’laj wa’ak, a’an jun qab’oqb’al k’iilasutinb’il naq taqajal qak’a’uxl ut too’ak’ob’resiiq sa’ musiq’ej.
Li xketb’al li loq’laj wa’ak, yal xjunes, ink’a’ narisi li maak.
A’b’anan naq naqakawresi qib’ chi tz’aqonk sa’ li loq’laj k’ojob’anb’il k’anjel a’in chi yotb’il qach’ool ut chi tuulan qamusiq’, aran wan li yeechi’ihom naq junelik taawanq lix Musiq’ li Qaawa’ qik’in.
Ut rik’in li wankilal aj santob’resinel re li Santil Musiq’ej jo’ qochb’een rajlal, naru naq junelik taakanaaq qik’in li risinkil qamaak.”7Ninch’olob’ xyaalal lix naab’alileb’ li osob’tesink li wankeb’ choq’ qe wi naqakawresi qib’ ut wi nokotz’aqonk sa’ musiq’ej sa’ li loq’laj wa’ak.
Ninch’olob’ ajwi’ xyaalal naq wankeb’ li osob’tesink a’in b’antiox re lix rahom li qaYuwa’ ut li junelikil mayej aj tojol-ix re lix Raarookil Alal, li Jesukristo.
Sa’ lix loq’laj k’a’b’a’, a’an ajwi’ li Jesukristo, amen.
Jun lin chaab’il amiiw, jun komon sa’ li Iglees, kixyal xq’e chiru naab’al chihab’ chixk’utb’al chiwu li evangelio chirix li junkab’al maak’a’ roso’jik.
Laa’in ink’a’ kintaw ru li tzol’leb’ chirix li junkab’al maak’a roso’jik ut ink’a’ ki’ok sa’ inch’ool toj reetal naq kinwulak sa’ jun k’anjel b’ar wi’ k’utb’il li Santil Ochoch re Sao Paulo sa’ li po Octubre re 1978 ut naq tz’aqal kin’ok sa’ li na’ajej re tz’ape’k sa’ junajil, ut chiru k’iila kutan kintijok re xnawb’al ma tz’aqal yaal li Iglees a’in.Laa’in moko wan ta lin paab’aal, a’b’an kink’iresiik chaq xb’aan chaab’il na’b’ej yuwa’b’ej li neke’ril li chaab’ilal sa’ jalan chik paab’aaleb’.
Sa’ li kutan a’an re lin yu’am, kink’oxla naq chixjunileb’ li paab’aal k’ulub’anb’ileb’ xb’aan li Dios.Chirix naq kin’ula’aniin re k’anjel re xk’utb’al li santil ochoch, kinsik’ jun sumehom rik’in li tijok, rik’in paab’aal ut tz’aqal xkawil inch’ool naq li Dios tinixsume chaq, b’arwan lix Iglees tz’aqal yaal sa’ li ruchich’och’.Chirix jun nimla musiq’ejil yalok, kink’ul jun li sumehom saqen ru.
B’oqb’ilin chaq chi kub’eeq inha’.
Kinkub’e inha’ sa’ li 31 xb’e li po Octubre re 1978, sa’ li q’ojyin rub’elaj naq taak’ojob’aaq li Santil Ochoch re Sao Paulo.Kink’e reetal naq li Qaawa’ naxnaw anihin ut naq nim xk’a’uxl chiwix naq kixsume intij.Sa’ eq’la jun li wixaqil ut laa’in koowulak chaq Sao Paulo re naq toowanq sa’ jun ch’utam re xk’ojob’ankil li santil ochoch.Wanko chaq aran, a’b’an relik chi yaal maji’ kinnaw chanru b’antioxink chirix li sachol ch’oolej hoonal a’an.
Sa’ li kutan jun chik kootz’aqon sa’ jun ch’utub’aj-ib’ re sutam.Tikib’anb’il li qab’e sa’ li Iglees, ut kiqataw li chaab’il amiiw li ke’xk’e jun sahil k’ulunik qe chiru xjalajik li qayu’am.Q’axal chaab’ileb’ li tzoleb’aal choq’ reheb’ li ak’ komon li koowulak wi’ rajlal Domingo.
Ke’xnujob’resi li qanawom ut koxk’e chiroyb’eninkil naq sa’ junpaat taanume’q li xamaan re naq sa’ Domigno toruuq chixk’ulb’al xkomon chik li musiq’ejil tzakemq.Li wixaqil ut laa’in kiqoyb’eni chi anchal qach’ool li ok sa’ li santil ochoch re xtz’apb’al sa’ junajil li qajunkab’al chi junelik; a’an kik’ulman naq kinume’ jun chihab’ rik’in wuqub’ kutan, ut jun sachb’a ch’oolejil li hoonal a’an.
Kiwek’a jo’ chiru li artal eb’ li junelik q’e kutan kixjach rib’ li junxilaj ut chirix li tz’ape’k sa’ junajil.Xb’aan naq kiwan li qochoch chixk’atq li palaw sa’ li releb’aal saq’e re li Estados Unidos chiru junjunqeb’ chihab’, kinnaweb’ b’ayaq ru li tenamit a’an, ut ka’ch’ineb’ lix k’ihaleb’.Naq nawil sa’ li hu ut nawab’i resil li k’a’ru kik’ulman sa’ xq’ehil li Xb’een K’utb’esink, nayeeman resileb’ li ch’uut chi kristiaan, li sachenaq wi’ inch’ool.Ki’ok li patz’om sa’ lin k’a’uxl.
K’a’ut naq li Iglees kik’ojob’aman wi’chik sa’ li tenamit Estados Unidos ut ink’a’ Brasil malaj Italia, li ch’och’ re lin xe’toonil?B’ar wankeb’ li ch’uut chi kristiaan li ke’xnumsi li ki’uxman aran rik’in xwaklijik li jar paay chi paab’aal ut li sacho’k ch’oolej xb’aan—chixjunil a’in li yoo chi uxmank sa’ jun na’ajej jwal tuqtu ut ch’anch’o?Kinpatz’ reheb’ naab’aleb’ li kristiaan a’b’an ink’a’ kintaw xsumehom inpatz’om.
Kiwil ruchixjunil li tz’iib’anb’il sa’ portugues ut jo’kan ajwi’ sa’ ingles, a’b’an ink’a’ kintaw li k’a’ru tixch’anab’ li waam.
Toj yookin chi sik’ok.Sa’ li po octubre re 1984, kinwan sa’ jun jolomil ch’utub’aj-ib’ jo’ aj tenq’ aj k’ehol na’leb’ re jun awa’b’ejil re oqech.
Naq kiraqe’, xkohin sa’ Palmyra, Nueva York, k’a’jo’ naq nawataw xtawb’al li sumehom.Naq kinwulak aran, kinyal inq’e chixtawb’al ru: K’a’ut naq li k’ojob’ank wi’chik kik’ulman arin, ut k’a’ut naq kiwan li nimla musiq’ejil choqink?
B’ar ke’chal chixjunileb’ li kristiaan yeeb’ileb’ chaq resil?
K’a’ut naq aran?Sa’ li hoonal a’an, li sumehom jwal tz’aqal li kichal wik’in a’an xb’aan naq lix chaq’rab’il li tenamit Estados Unidos naxteneb’ li ach’ab’aak.Sa’ li eq’la a’an, kin’ula’anin re li nimla kab’l Grandin xk’ab’a’, b’ar wi’ kipuktesiik li xb’een xk’uub’lajik lix Hu laj Mormon.
Xkohin sa’ li Loq’laj K’iche’, b’ar wi’ kintijok chi naab’al.Moko naab’aleb’ ta li kristiaan kintaweb’ sa’eb’ lix b’e li ch’ina tenamit Palmyra.
B’ar wankeb’ li ch’uut chi kristiaan yeeb’ileb’ chaq resil xb’aan laj Jose?Sa’ li ewu a’an kink’e inch’ool chi xik sa’ li rochoch laj Peter Whitmer, ut naq kinwulak aran, kintaw jun li winq chixk’atq jun li rilob’aal ochoch.
K’a’jo’ naq nalemtz’un sa’ li ru.
Kink’e xsahil xch’ool toja’ ut naq kin’ok chixpatz’bal re li patz’om a’in.Toja’ naq kixpatz’ we, “Ma wan aahoonal?” Hehe’ chankin re.Kixch’olob’ we naq eb’ li kok’ palaw Erie ut Ontario ut, b’ayaq chi rub’el, li nima’ Hudson, wankeb’ sa’ li ch’och’ a’an.Sa’ xb’eenil li chihab’ 1800, ke’xk’e xch’ool chixpikb’al jun lix b’e li ha’ te’nume’q wi’ li jukub’, lix nimal ru numenaq 483 km toj taawulaq sa’ li nima’ Hudson.
K’a’jo’ xnimal ru li k’anjel sa’ lix q’ehil kutan a’an, ut ka’ajwi’ rik’in lix metz’ew li winq ut lix wankilal li xul ke’ru chixb’aanunkil.Li Palmyra kiwan sa’ xyi li na’ajej a’an b’ar wi’ te’k’anjelaq.
Eb’ laj k’anjel ke’raj li wankeb’ xna’leb’ chi k’anjelak, eb’ li wankeb’ xseeb’al chi k’anjelak, li junkab’aleb’, ut li ramiiweb’.
Naab’aleb’ ke’ok chi wulak chalen chaq li rech tenamit, li najtil tenamit, jo’ li tenamit Irlanda, re k’anjelak sa’ lix b’e li ha’.Jwal loq’ ut musiq’anb’il li hoonal a’an xb’aan naq anajwan kintaweb’ li ch’uut chi kristiaan.
eb’ Ke’xk’am chaq lix na’leb’eb’ ut xpaab’aaleb’.
Naq li winq ki’aatinank chirixeb’ lix paab’aleb’, kisaqob’resiik lin k’a’uxl ut li Dios kixte musiq’ejil xnaq wu.Sa’ li hoonal a’an, kintaw ru chanru li ruq’ li Dios li qaYuwa’, sa’ li xnimal ru xchaab’ilal xna’leb’, kixkawresi sa’ lix k’uub’anb’il na’leb’ jun na’ajej b’ar taak’ame’q chaq li saaj Jose Smith, xk’eeb’al sa’ xyi li sachok ch’oolej chirix li paab’aal, xb’aan naq aran, sa’ li tzuul Kumorah, muqb’ileb’ li perel ch’iich ninqeb’ xtz’aq re lix Hu laj Mormon.A’an lix na’aj li K’ojob’ank wi’chik, b’ar taa’ab’imanq qi’ lix yaab’ xkux li Yuwa’b’ej chirix xnumik haye’ wiib’ mil chihab’ sa’ jun sachol ch’oolej k’utb’esinb’il matk’, raatinankil li saaj Jose Smith, naq xko’o sa’ li Loq’laj K’iche’ chi tijok ut kirab’i: “A’in li Walal Raaro Inb’aan.
Chawab’i a’an!”1Aran kirileb’ wiib’ chi winq, li ink’a’ naru chi yeemank chanru xlemtz’unkileb’ ru ut xloq’aleb’.
Relik chi yaal, li Dios kixk’ut rib’ wi’chik chiru li winq.
Li q’ojyin li naxmuhela chaq li ruchich’och’ ki’ok chi elk.Eb’ li profeetil aatin chirix li K’ojob’ank wi’chik ke’ok chi tz’aqob’resiik ru.
“Ut kiwil jun chik li anjel yoo chi xik’ank sa’ xyi li choxa, wan chaq rik’in jun li chaab’il esilal li maak’a’ roso’jik: a’an tento xpuktesinkil rik’ineb’ li wankeb’ sa’ ruchich’och’ jo’ ajwi’ rik’ineb’ chixjunil amaq’ ut tenamit.”2Sa’ junjuqeb’ ajwi’ chihab’, laj Jose kik’ame’ sa’ lix na’aj li tz’iib’anb’il esil re profeetil aatin, Sumwank, ut k’ojob’anb’il k’anjel ke’xkanab’ chaq li najter profeet, li qaraarookil lix Hu laj Mormon.Lix Iglees li Jesukristo moko naru ta xk’ojob’ankil wi’chik chi maak’a’ li evangelio maak’a’ roso’jik k’utb’il sa’ lix Hu laj Mormon jo’ jun chik ch’olob’anb’il esil chirix li Jesukristo, relik chi yaal, li Ralal li Dios, lix Karneer li Dios, li narisi lix maak li ruchich’och’.Li Kristo kixye reheb’ lix tenamit aran Jerusalen: ““Wankeb’ ajwi’ jalan chik inkarneer li moko wankeb’ ta sa’ li korral a’in.”3“Laa’in li chaab’il aj k’aak’alenel, ut neke’b’innaw ru lin karneer, ut eb’ li we neke’xnaw wu.”4Naq kin’el chaq sa’ li rochoch laj Whitmer, ink’a’ najultiko’ we xyeeb’al inwan.
Yal najultiko’ we naq moko ramb’il ta xya’al li we chi t’ane’k chaq sa’ li wu.
Li saq’e yoo chixmuqb’al rib’ sa’ li chaq’al ru choxa.Sa’ li waam wan jun nimla sahil ch’oolejil.
Nujob’resinb’ilin chaq rik’in b’antioxink.Anajwan kintaw ru chi saqen k’a’ut.
Sa’ jun sut chik, li Qaawa’ kixk’e we li nawom ut saqen.Chiru lin xikik sa’ wochoch, toj yookeb’ chi k’ulunk sa’ lin k’a’uxl li kok’ esil reheb’ li loq’laj hu; eb’ li yeechi’ihom kiyeeman chaq re li Yuwa’b’ej Abraham naq sa’ li riyajil taa’osob’tesiiq chixjunileb’ li junkab’al re li ruchich’och’.5Ut jo’kan naq, te’waqlesiik li santil ochoch re naq li choxahil wankilal taaruuq taak’eemanq reheb’ li winq jun sut chik sa’ li ruchich’och’ re naq li junkab’al te’ruuq chixjunajinkil rib’, moko toj ta naq li kamk toxjach qib’, a’b’an chiru chixjunil li maak’a’ rosojik.“Chiruheb’ li kutan chaalel li tzuul wan wi’ li rochoch li Qaawa’ taawakliiq chi nimaq xwankil sa’ xb’eeneb’ chixjunileb’ li b’ool, ut q’axal nimaq xteram chiruheb’ chixjunil li tzuul.
Chixjunileb’ li tenamit te’chalq aran.”6Wi eb’ li yookeb’ inraab’inkil nawiib’an xch’ooleb’, me’xkanab’ sik’ok!Nekexinb’oq chixb’aanunkil li k’a’ru kixk’ut qe li Profeet aj Jose Smith, naq kiril sa’ lix hu laj Santiago 1:5: “Wi wank junaq eere yo chi majelo’k xna’leb’, chixtz’aamaq re li Dios, ut taak’ehe’q re, xb’aan naq li Dios nak’ehok chi anchal xch’ool ut chi chaab’il reheb’ chixjunileb’.”Aajel ru li kik’ulman chaq Kumorah sa’ li K’ojob’ank wi’chik, naq laj Jose Smith kixk’ul li perel ch’iich’ tz’iib’anb’il wi’ lix Hu laj Mormon.
Li hu a’in nokoxtenq’a chi nach’ok rik’in li Kristo q’axal wi’chik chiru yalaq hu sa’ ruchich’och’ a’in.7Ninch’olob’ xyaalal naq li Qaawa’ kixwaklesiheb’ li profeet, aj ilol na’leb’, ut aj k’utb’esinel re xk’amb’al xb’e lix awa’b’ejihom sa’ li roso’jikeb’ li kutan a’in ut naq sa’ lix k’uub’anb’il na’leb’ maak’a’ rosojik, eb’ li junkab’al te’wanq chi junelik q’e kutan.
A’an wan xk’a’uxl chiruheb’ li ralal xk’ajol.
Xaxsume chaq li qatij.Xb’aan li xnimal ru rahok, li Jesukristo kixtoj rix li qamaak, A’an laj Kolol re li ruchich’och’.
Chirix a’in ninch’olob’ xyaalal sa’ lix santil k’ab’a’ li Jesukristo, amen.
Sa’ xyi li ch’a’ajkilal re li yu’am a’in, maajun wa kanab’anb’ilo sa’ junesal re xb’aanunkil li qak’anjel, xketb’al rix qach’a’ajkilal, xyalb’al qaq’e chiru li maa’usilal malaj li patz’om maak’a xsumenkileb’.
Li Jesukristo kixk’ut rik’in jun jaljookil ru aatin naq li winq “tento te’tijoq junelik, chi maak’a’aq ch’inank ch’oolej.” Kixye resil jun aj raqol aatin li moko naxxuwa ta ru li Dios ut moko naroxloq’iheb’ ta ru li winq.
Chi k’iilasutinb’il, kichal jun xmalka’an li na’ulyan rik’in chixpatz’b’al naq tixkol rix chiru li xik’ na’ilok re.
Chiru jarub’aq kutan, laj raqol aatin ink’a’ kiraj xtenq’ankil.
A’b’an moqon, xb’aan lix k’iila tz’aamahom li xmalka’an, kixye sa’ xch’ool, “A’b’anan us tinkol li xmalka’an a’in xb’aan naq nikinxch’ich’i’i.”Toja’ naq li Jesus kixch’olob’:“Ma toja’ ta chik li Dios ink’a’ tixkoleb’ li sik’b’ileb’ ru xb’aan, li neke’yaab’ank re lix k’ab’a’ chi q’eq ut chi kutan … ?“Ninye eere naq tixkoleb’ chi junpaat.”Ut chirix a’an li Qaawa’ naxpatz’ li patz’om a’in: “A’b’anan, naq tol’elq li K’ajolb’ej, ma tolxtaw li paab’aal sa’ ruchich’och’?”1Li tijok aajel ru re xk’iresinkil li paab’aal.
Naq taak’ulunq wi’chik li Qaawa’, ma tolxtaw jun tenamit li naxnaw tijok rik’in paab’aal ut li kawresinb’ilaq re xk’ulb’al li kolb’a-ib’?
“Xb’aan naq yalaq ani taayaab’anq re xk’ab’a’ li Qaawa’, a’an taakole’q.”2 Laa’o’ ralal xk’ajolo jun li Choxahil Yuwa’b’ej li nokoxra, ut naru taasaho’q qach’ool rik’in naq wan jun li b’e naru too’aatinaq wi’ rik’in a’an naq nokotijok “rikʼin xʼanchalil [qachʼool], chi  tiik [qajom], chi wank [qapaabʼaal] chirix li Kristo”3 ut chirix a’an xb’aanunkil jo’ chanru li sumenk taqak’ul rik’in xmusiq’anb’il na’leb’ li Santil Musiqʼej.
Nokotijok, noko’ab’ink, ut nokopaab’ank rik’in paab’aal, re naq taqatzol li wank sa’ junajil rik’in li Yuwa’b’ej ut li K’ajolb’ej.4Jun li tij re paab’aal naxte li b’e re xk’ulb’al li loq’laj osob’tesink re li choxa.
Li Kolonel kixk’ut:“Chextz’aamanq ut k’eek’ooq eere; chexsik’oq ut teetaw; chexb’oqoq chire kab’l ut tehe’q cheru.“Xb’aan naq chixjunil li natz’aamank nak’uluk; li nasik’ok natawok, ut li nab’oqok chire kab’l natehe’k chiru.”5Wi naqoyb’eni k’uluk, tento toopatz’oq, toosik’oq, ut toob’oqoq chire kab’l.
Sa’ xsik’b’al li yaal, laj Jose Smith kiril ru sa’eb’ li loq’laj hu: “Wi wank junaq eere yoo chi majelo’k xnaʼlebʼ, chixtzʼaamaq re li Dios, ut taak’ehe’q re, xb’aan naq li Dios nak’ehok chi anchal xch’ool ut chi chaab’il reheb’ chixjunileb’.”6 Jo’ xsumenkil lix tij rik’in paab’aal, kitehe’ li choxa.
Li Dios li Yuwa’b’ej ut li Ralal, li Jesukristo, ke’kub’e chaq sa’ loq’alil ut ke’raatina laj Jose Smith, xtikib’ankil lix k’ojlajik lix tz’aqalil ru li kutan.
Choq’ qe laa’o, li sachb’a-ch’oolejil k’irtesink, li kolok nim xwankil, li choxahil nawom, li kuyuk maak re ach’ab’ank, ut li xnimal ru tuqtuukilal wankeb’ sa’ xyanqeb’ li sumenk li neke’chal naq naqaq’axtesi “li rajom li aamej”7 rik’in paab’aal.Nokotijok chiru li Yuwa’b’ej sa’ xk’ab’a’ li Jesukristo, xb’aan xwankilal li Santil Musiq’ej, ut chi jo’ka’in naqoksiheb’ li oxib’ komon re li Roxichal li Dios sa’eb’ li qatz’aamahom.Nokotijok chiru li qaChoxahil Yuwa’ ut ka’ajwi’ chiru a’an xb’aan naq a’an “Dios sa’ choxa, li maak’a’ roso’jik ut wan chi junelik, chi junelik wanjenaq ut junelik taawanq … , aj kab’lahom re choxa ut ch’och, ut chixjunil li k’a’aq re ru wan chi sa’.” Jo’ aj Yo’ob’tesihom qe, a’an kixk’eheb’ taqlahom re naq “[taqara] ut [took’anjelaq] chiru a’an, li jun ajwi’ chi yo’yookil ut tz’aqal Dios, ut naq ka’ajaq wi’ a’an li ani loq’oninb’ilaq [qab’aan].”8Naq nekextijok chiru li qaChoxahil Yuwa’ rik’in paab’aal, “a’an tixk’ojob’ eech’ool sa’ lee ch’a’ajkilal, … [ut teetzeka] xsahil lix rahom.”9 Li Awa’b’ej Henry B. Eyring kixwotz naq eb’ lix tij lix yuwa’, sa’ xhoonal naq a’an yoo chi sache’k ru xb’aan jun li yajel, ke’xk’ut chiru li nach’il komonil wan wi’ li Dios rik’ineb’ li ralal xk’ajol:“Naq kinumta li rahilal, kiqataw chi wiq’wo toj eq’la chixkatq’ lix ch’aat.
Jwal lub’tajenaq chi ink’a’ kiruhan ok wi’chik sa’ xch’aat.
Kixye qe naq kitijok re xpatz’b’al re lix Choxahil Yuwa’ k’a’ut naq jwal ra yoo chixk’ulb’al wi junelik kixyal xq’e wank sa’ chaab’ilal.
Kixye naq kixk’ul jun q’unil sumenk: ‘Li Dios narajeb’ ru li ralal kaweb’ xch’ool.’“Chi jo’kan kikuyuk toj sa’ roso’jik, xpaab’ankil naq li Dios naxra, narab’i, ut tixwaklesi.
Ki’osob’tesiik chalen chaq xka’ch’inal rik’in xnawom, ut maajun wa kisach sa’ xch’ool, naq rik’in li tijok, nach’ wan jun raarookil Dios.”10Nokotijok sa’ xk’ab’a’ li Jesukristo xb’aan naq li qakolb’al wan rik’in li Kristo, ut “maak’a’ chik junaq k’ab’a’ej rub’el choxa k’eeb’il qe choq’ aj Kolonel.”11 Nokochal rik’in li Yuwa’b’ej sa’ xloq’laj k’ab’a’ li Jesukristo12 xb’aan naq a’an naxb’aanu quuchil chiru li Yuwa’b’ej ut na’aatinak sa’ qak’ab’a’.13 A’an kirahob’tesiik, ki’el xkik’el, ut kikam re xnimankil ru lixYuwa’, ut lix tz’aamahom sa’ ruxtaan choq’ qe naxk’e chi tehe’k chiqu chiqajunjunqal li b’e taqak’ul wi’ li tuqtuukilal sa’ li yu’am a’in ut li yu’am maak’a’ roso’jik sa’ li ruchich’och’ chalel.
A’an ink’a’ naraj naq toorahob’tesiiq chiru naab’al hoonal chi moko taqakuy ta li yale’k-qix wi ink’a’ aajel ru.
A’an b’an naraj naq taqasutq’isi qib’ rik’in a’an ut naq taqakanab’ naq tixseeb’a li qiiq, tixk’irtesi li qach’ool, ut tixch’ajob’resi li qaam rik’in lix wankilal chi saqob’resink.
Maajun wa taqaj xyeeb’al lix k’ab’a’ chi maak’a’ xyaalal rik’in li aatin numsinb’il chi jar sut ut maak’a’ xk’oxlahom.
Li tijok chi anchal ch’oolej q’axtesinb’il sa’ lix loq’laj k’ab’a’ li Jesukristo, a’an jun xk’utb’esinkil xnimal qarahom, li qab’antioxihom maak’a’ roso’jik, ut li xaqxookil ratawom qach’ool re tijok jo’ kitijok a’an, re xb’aanunkil li kixb’aanu a’an, ut re wulak jo’ chanru a’an.Nokotijok rik’in lix wankil li Santil Musiqej xb’aan naq “ani natz’aaman sa’ li Musiq’ej natz’aaman jo’ chanru li rajom xch’ool li Dios.”14 Naq nokotijok rik’in paab’aal, li Musiq’ej naru tixb’eresi li qak’a’uxl re naq li qaatin chapchooqeb’ rik’in li rajom xch’ool li Dios.
“Mexpatz’ok re taaruuq teesachi rik’in eeratawom; chexpatz’oq b’an rik’in xaqxookilal li ink’a’ na’eek’an, naq maajun aaleek teeq’axtesi wi’ eerib’, naq texk’anjelaq b’an chiru li tz’aqal ut li yo’yookil Dios.”15“Moko ka’aj ta wi’ aajel ru naq taqanaw chanru li tijok, aajel aj b’an wi’ ru naq taqanaw chanru xk’ulb’al lix sumenkil li qatij, chanru xtz’ilb’al rix, chanru wank chi aj’o qu, ut chanru naru too’iloq chi saqen ru qilom ut taqataw ru chi saqen ru li rajom ut rajb’al li Dios chiqix.”16Li Awa’b’ej Eyring kixwotz a’in: “Laa’in wan lin tij li xe’sume.
Eb’ li sumehom a’an jwal saqen ru naq li k’a’ru xwaj laa’in xmuqe’chaq xb’aan li nimajwal rajom ru re xnawb’al li k’a’ru naraj li Dios.
Jo’kan b’i naq li sumenk li nachal chaq rik’in jun Choxahil Yuwa’b’ej aj rahonel naru taayehe’q sa’ li k’a’uxleb’aal xb’aan li ch’ina xyaab’ kuxej li q’un na’aatinak ut naru taatz’iib’aq chiru li aamej.”17Naq li Kolonel ki’ok sa’ li awimq Getsemani, jwal ra xch’ool, toj reetal xkamik.
Sa’ lix rahilal, li junaj aj ik’in naru tixsutq’isi wi’ rib’, a’an lix Yuwa’.
Kixtz’aama, “Wi taaruuq, chinume’q li sek’ a’in sa’ inb’een.” A’ut kixye ajwi’, “A’b’an moko jo’ ta li nawaj laa’in, jo’aq b’an li nakawaj laa’at.”18 Us ta maak’a’ lix maak, li Kolonel kib’oqe’ re “[xnumsinkil] rahilal ut ch’a’ajkilal ut yalb’al rix, li jar paay wan.” jo’ li lix rahileb’ ut lix yajeleb’ lix tenamit.
“[A’an] naxk’ul rahilal jo’ chanru li tz’ejwalej re naq taaruuq tixk’e sa’ xb’een lix maak lix tenamit, re naq taaruuq tixsach reetalil li q’etok aatin ke’xb’aanu, jo’ chanru li wankilal li nakolok wi’.”19 Oxib’ sut kitijok, “At inYuwa’, chi’uxmanq laa wajom.”20 A’b’an li sek’ ink’a’ kinume’.
Sa’ li tuulanil ut tiik ruhil tijok, a’an kikawob’resiik re xik chi uub’ej ut xtz’aqob’resinkil ru lix choxahil taqlanb’il k’anjel re xk’uub’ankil qakolb’al, re tooruuq chixjalb’al qak’a’uxl, chi paab’aank, chi ab’ink, ut chixk’ulb’al li osob’tesink re li junelik q’e kutan.Wan tana’ naq lix sumenkil li qatij maawa’ li k’a’ru naqoyb’eni.
A’b’an sa’ xq’ehil li ch’a’ajkilal, eb’ li qatij neke’ok choq’ jun qakolb’al re rahok ut q’unil uxtaan.
Sa’ li qatz’aamahom, naru tookawob’resiiq re xik chi uub’ej ut xtz’aqob’resinkil ru chixjunil li taqlanb’ilo wi’.
Reheb’ lix Santil Paab’anel sa’ roso’jikeb’ li kutan xuwajeleb’ ru, li Qaawa’ naxye: “Chik’ojob’aaq eech’ool … ; xb’aan naq chixjunil li tz’ejwalej wan sa’ wuq’; ch’anch’o chexwanq, ut chenaw naq laa’in li Dios.”21Us ta nokotijok sa’ muqmu, rochb’eeneb’ li qajunkab’aal, sa’ iglees, sa’ li santil ochoch, malaj yalaq ta b’ar wanqo; us ta nokotijok rik’in jun yotʼbʼil chʼoolej ut jun tuulanil musiqʼej chixsik’b’al xkuyb’al li qamaak, li choxahil nawom, malaj ka’ajwi’ li kawilal re kuyuk toj sa’ roso’jik, nokotijok junelik chi nujenaq qach’ool, k’eeb’ilaq junelik chiru li Dios choq’ re li qachaab’ilal ut re ajwi’ xchaab’ilaleb’ li ani wankeb’ chiqasutam.
Li tij re li aamej k’eeb’il rik’in jun musiq’ej re b’antioxink chirix lix naab’alil li osob’tesink ut li k’a’ru nak’ute’ chiqu xb’aan li yu’am a’in neke’raw sa’ li qach’ool jun tiikil paab’aal chirix li Kristo, jun “xlemtz’unkil li yo’onink, ut rik’in rahok choq’ re li Dios ut reheb’ chixjunil li winq.”22Li tijok a’an jun xmaatan li Dios.
Maajun wa tento taqeek’a naq sachenaqo malaq junes wanko.
Ninch’olob’ xyaalal naq chixjunil li hoonal re chaq’al ru tijok naru nawan jo’ jun loq’laj hoonal li naqanumsi rik’in li qaYuwa’, sa’ xk’ab’a’ li Ralal, xb’aan lix wankilal li Santil Musiq’ej.
Sa’ xk’ab’a’ li Jesukristo, amen.
Sa’ li 14 xb’e li po junio re 1989, xb’aan li esil sachenaq na’leb’ chirix li Iglees, li neke’jolomin sa’ li tenamit Ghana ke’xram sa’ li tenamit Africa chixjunil li k’anjel re Lix Iglees li Jesukristo Reheb’ laj Santil Paab’anel sa’ Roso’jikeb’ li Kutan.
Li neke’jolomin sa’ li tenamit ke’xmaq’ lix ch’och’eb’ li Iglees, ut lix k’anjeleb’ li misioneer re xjultikankil li aatin kixaqli.
Eb’ li komon sa’ li Iglees, li neke’xk’ab’a’i li kutan a’an “li maak’a’ naru xb’aanunkil,” ke’xyal xq’e chixyu’aminkil li evangelio us ta maak’a’eb’ li ch’utam ut li tenq’ rik’ineb’ li misioneer.
Wan naab’al chi musiq’anb’il esil chanru eb’ li komon ke’xch’olani chi lochlo lix saqen li evangelio naq neke’loq’onink sa’ li rochoch ut neke’ril rib’ chirib’il rib’ jo’ aj tzolol ochochnal ut ixq aj ula’.Moqon, li sachenaq na’leb’ kiyiib’aman, ut sa’ li 30 xb’e li po noviembre re 1990 kiraqe’ li ch’a’ajkilal a’an ut ke’ok wi’chik chi k’anjelak chi ch’olch’o li Iglees.1 Chalen chaq, kiwan jun chaab’il raatinankil rib’ sa’ xyanqeb’ li Iglees ut li neke’jolomin sa’ li tenamit Ghana.Eb’ li komon li ke’xnumsi xq’ehil li maak’a’ naru xb’aanunkil neke’xnimob’resi li osob’tesink li ke’xk’ul sa’ li jalan q’ehil kutan a’an.
Kik’ehe’ xmetz’ew lix paab’aaleb’ xb’aan li ch’a’ajkilal ke’xnumsi.
A’ut jun li osob’tesink chirix xq’ehil li maak’a’ naru xb’aanunkil kiwulak jo’ chanru maajun wa ilb’il.Laj Nicholas Ofosu-Hene a’an jun saaj policiy li ke’xtaqla chixk’aak’alenkil jun li kapiiy reheb’ laj Santil Paab’anel sa’ Roso’jikeb’ li Kutan naq kiwan xq’ehil li maak’a’ naru xb’aanunkil.
Lix k’anjel, a’an xk’aak’alenkil li kapiiy chiru li q’ojyin.
Naq laj Nicholas kiwulak xb’een sut sa’ li kapiiy, kiril chi pajinb’il chixjunil: eb’ li hu, li meex, chunleb’, yiib’ ru rilb’al.
Sa’ xyi li k’a’aq re ru pajinb’il, kiril jun lix Hu laj Mormon.
Kiraj raj naq ink’a’ taaril li hu, xb’aan naq kiyeeman chaq re naq ink’a’ us.
A’b’an jalan reek’asihom kixkelo chirilb’al.
Toj reetal, laj Nicholas ink’a’ kiru chixkanab’ankil ink’a’ rilb’al li hu.
Kixchap chaq.
Kireek’a naq tikisinb’il chixtikib’ankil rilb’al ru.
Kiril chiru chixjunil li q’ojyin, rik’in xya’al li ru li nat’ane’ sa’ xnaq’ ru naq yoo chixb’aanunkil.Li xb’een sut naq kixchap chaq, kiril ru chixjunil li hu re1 Nefi.
Li xkab’ sut, kiril chixjunil li hu re 2 Nefi.
Naq kiwulak sa’ 2 Nefi, ch’ol 25, kiril a’in: “Ut noko’aatinak chirix li Kristo, nasaho’ sa’ qach’ool rik’in li Kristo, nokojultikan chirix li Kristo, naqaye profeetil aatin, re naq eb’ li qalal qak’ajol te’ruuq chixnawb’al b’ar taaruuq te’iloq re te’isiiq lix maakeb’.”2Naq kiwulak aran, k’a’jo’ xkawil li Musiq’ej nareek’a laj Nicholas ut ki’ok chi yaab’ak.
Kixk’e reetal naq sa’ rilb’al ru li hu, naab’al sut kitoch’e’ xch’ool xb’aan li Musiq’ej naq li hu, a’an jun loq’laj hu, q’axal ch’olch’o ru naq maajun sut rilom chaq.
Kixk’e reetal naq eb’ laj Santil Paab’anel sa’ Roso’jikeb’ li Kutan, us ta kirab’i jalan chik chirixeb’, a’aneb’ tiikeb’ lix paab’aal chirix li Jesukristo.
Naq kiraqe’ xq’ehil li maak’a’ naru xb’aanunkil ut eb’ li misioneer ke’sutqi sa’ li tenamit Ghana, laj Nicholas, li rixaqil, ut eb’ li ralal xk’ajol ke’ok sa’ li Iglees.
Naq xwil ru sa’ li chihab’ xnume’, a’an naxjolomi li policiy ut nak’anjelak jo’ awa’b’ej re li Distrito Tamale Ghana re li Iglees.
A’an naxye: “Li Iglees kixjal lin yu’am.
… Ninb’antioxi re li Nimajwal Dios naq xinixb’eresi chaq sa’ li evangelio a’in.”3Laj Alibert Davies, jun chik aj Ghana, kixtaaqe chaq jun li ramiiw sa’ jun li qakapiiy, b’ar wi’ wan jun xch’utam re li awa’b’ejil.
Naq yoo chiroyb’eninkil li ramiiw, laj Alibert kiril ru jun li hu li kixtaw aran.
Naq kiraqe’ li ch’utam, laj Alibert kiraj xk’amb’al li hu sa’ li rochoch.
Moko ka’aj ta wi’ ke’xk’e xliceens chixk’amb’al li hu a’an, ke’xk’e ajwi’ re jun lix Hu laj Mormon.
Naq kiwulak sa’ li rochoch, ki’ok chirilb’al lix Hu laj Mormon.
Ink’a’ kiraj xkanab’ankil rilb’al.
Kiril ru li hu rik’in lix xam re jun kandeel toj oxib’ oor re q’ela.
Kixb’aanu a’an naab’al sut sa’ q’ojyin, toch’b’il chi tz’aqal xch’ool chirix li k’a’ru yoo chirilb’al ut chireek’ankil.
Anajwan laj Alibert a’an jun komon sa’ li Iglees.Laj Angelo Scarpulla ki’ok chi tzolok chirix lix na’leb’ li Dios aran Italia, li ch’och’ kiyo’la wi’, naq wan re lajeeb’ chihab’.
Moqon, kiwan jo’ jun aj tij ut nak’anjelak sa’ lix iglees rik’in x’anchalil xch’ool.
Kiwulak li kutan nax lix paab’aal ki’ok chi sachk, jo’kan naq kixsik’ ut kixtaw xna’aj re naq taatzoloq wi’chik.
A’b’anan, naq naxk’e xch’ool chi tzolok, k’a’jo’ naq nachal xk’a’uxl.
Li k’a’ru naxtzol, naxq’unb’esi xch’ool naq kiwan jun li nimla q’etok paab’ank chirix li tz’aqal tzol’leb’ li kixk’ut chaq li Jesus ut eb’ li xb’eenil apostol.
Laj Angelo kixsik’ li tz’aqal paab’aal li Dios sa’ junjunqeb’ li paab’aal, a’b’an chirix naab’al chihab’ moko sa’ ta nareek’a.Sa’ jun kutan kixtaweb’ wiib’ li komon re li Iglees li yookeb’ chixtenq’ankileb’ li misioneer chixtawb’aleb’ li ani te’xtzol.
Kixk’e reetal ut rik’in xsahil xch’ool kirab’i li resileb’.
Laj Angelo kiraj rik’in xsahil xch’ool xk’ulb’al jun lix Hu laj Mormon.Sa’ li q’ojyin a’an, ki’ok chirilb’al li hu.
Kinumta xsahil xch’ool.
Rik’in li Musiq’ej, li Dios kixk’e chixnawb’al chi ch’olch’o naq chi sa’ lix Hu laj Mormon tixtaw li yaal chirix li k’a’ru kixsik’ chaq chiru naab’al chihab’.
Kinujob’resiman rik’in q’unil reek’ahom.
Li k’a’ru kiril sa’ li hu ut li kitzole’ xb’aaneb’ li misioneer kixxaqab’ xyaalal li k’a’ru naxk’oxla naq kiwan jun nimla q’etok paab’ank, ut jo’kan ajwi’ kixtzol naq lix tz’aqal Iglees li Dios kik’ojob’aman wi’chik sa’ li ruchich’och’.
Moqon, laj Angelo kikub’e xha’ sa’ li Iglees.4 Naq xinnaw ru xb’een sut, a’an li awa’b’ej re li uq’ej aran Rimini re li qaIglees sa’ Italia.Li k’a’ru kixk’ul laj Nicholas, laj Alibert, ut laj Angelo rik’in lix Hu laj Mormon naxjultika qe li k’a’ru kixk’ul laj Parley P. Pratt:“Kinte rik’in x’anchalil wajom [li hu].
… Kiwil ru chiru chixjunil li kutan; moko nawaj ta wa’ak, xb’aan naq maak’a’ ninwataw wa’ak; li wark a’an jun ch’a’ajkilal chiwu naq nachal chaq li q’ojyin, xb’aan naq us wi’chik chiwu ilok ru hu chiru li wark.“Naq yookin chirilb’al li hu, lix musiq’ li Dios kiwan sa’ inb’een, ut kinnaw ut kintaw ru naq yaal li hu a’an, chi ch’och’o ut chi saqen ru jo’ li winq naxtaw ru ut naxnaw naq a’an ajwi’ yo’yo.
Tz’aqal re ru lix sahil inch’ool, ut kinsaho’k toj reetal naq kinumta chiru chixjunileb’ li ch’a’ajkilal, li mayej, ut li rahilal re lin yu’am.”5Wankeb’ li ani neke’xnumsi xnimal ru xtawb’al ru rik’in lix Hu laj Mormon sa’ xb’een sut naq neke’xte, a’ut choq’ reheb’ li jun ch’ol chik lix ch’olob’ahom naq yaal nak’ulun timil timil naq neke’tzolok ut neke’tijok chirix.
Kama’an xink’ul laa’in.
Li xb’een sut naq xinwil ru lix Hu laj Mormon, laa’in jun saaj tzolom re seminario.
A’an a’in tz’aqal li tasal hu re lix Hu laj Mormon li xwil ru.
Us ta ink’a’ ninru chixyeeb’al jo’q’e malaj li tz’aqal na’ajej kik’ulman wi’, a’b’an sa’ jun raqal li hu, xin’ok chireek’ankil k’a’ruhaq.
Rajlal sut naq ninte li hu, naweek’a lix tiqwal ut naweek’a jun li musiq’ej.
Li reek’ahom inch’ool ki’ok chi numtaak naq yookin chirilb’al ru li hu.
Anajwan, toj naweek’a a’an ajwi’.
Rajlal sut naq ninte lix Hu laj Mormon, chanchan naq nintoch’ li naxloch malaj naxchup jun li kaxlan xam—li Musiq’ej na’ok chixnujob’resinkil lin ch’ool ut li waam.Choq’ reheb’ jalaneb’, jun xnawom ch’oolej chirix lix Hu laj Mormon nak’ulun timil timil, chirix naab’al tzolok ut tijok.
Wan jun wamiiw li kiril ru lix Hu laj Mormon ut naxk’e xch’ool chixnawb’al ma yaal tab’i’.
Naxb’aanu li naxye lix b’oqom laj Moroni re xpatz’bal re li Dios, rik’in x’anchalil xch’ool, chi tiik rajom ut paab’aal chirix li Kristo, ma yaal lix Hu laj Mormon.6 Moko sa’ junpat ta kixk’ul li musiq’anb’il sumehom yeechi’inb’il.
A’b’anan, sa jun kutan, naq yoo chi k’oxlak naq naxb’eresi lix b’eleb’aal ch’iich’, li Musiq’ej kixch’olob’ xyaalal chiru chirix lix Hu laj Mormon.
K’a’jo’ xsahil xch’ool nareek’a, jo’kan naq kixkub’si li rilob’aal lix b’eleb’aal ch’iich’ ut kixjap re, moko re ta junaq winq, re b’an chixjunil li ruchich’och’: “Yaal a’an!”Ma nawulak xnawom qach’ool chirix lix Hu laj Mormon naq naqate xb’een wa malaj toj hoonal naraj, tixk’e qana’leb’ sa’ li junjunq chi kutan wi ink’a’ naqakanab’ rilb’al ut xb’aanunkil lix k’utum.
Li Awa’b’ej Ezra Taft Benson kixk’ut: “Wan jun wankilal sa’ li hu li taa’ok chi moqk sa’ lee yu’am sa’ li hoonal tex’ok wi’ chixtzolb’al chi anchal tiik lee k’a’uxl.
Teetaw li xnimal wankil re teekuy li aaleek.
Teetaw li wankil re naq ink’a’ texb’alaq’iiq.
Teetaw li wankil re naq texwanq sa’ li laatz’ ut ka’ch’in ruhil b’e.”7Ninwaklesi xch’ool chixjunileb’ li li te’xk’ul li esil a’in, jo’kan ajwi’ eb’ li neke’k’amok re li tijonelil re Aaron ch’utch’uukeb’ sa’ li ch’utam a’in sa’ li q’ojyin a’in, chixtawb’al lix wankilal lix Hu laj Mormon.
Jo’ kixye li Awa’b’ej Thomas S. Monson: “Ilomaq ru lix Hu laj Mormon.
K’oxlahomaq sa’ eech’ool lix k’utum.
Patz’omaq re li qaChoxahil Yuwa’ ma yaal li hu.”8 Naq yookex chixb’aanunkil a’an, teereek’a lix Musiq’ li Dios sa’ lee yu’am.
Li Musiq’ej a’an taawanq jo’ jun xraqal lix nawom eech’ool naq lix Hu laj Mormon a’an yaal, naq laj Jose Smith kiwan jo’ jun profeet li Dios ut naq Lix Iglees li Jesukristo Reheb’ laj Santil Paab’anel sa’ Roso’jikeb’ li Kutan a’an tz’aqal yaal lix Iglees li Dios sa’ xb’een li ruchich’och’ sa’ li kutan a’in.
Li xnawom ch’oolej a’an texxtenq’a chixkuyb’al li aaleek.9 Texxkawresi choq’ “li nimla b’oqok re naq te’xyal xq’e … chi k’anjelak sa’eb’ li rawimq li Qaawa’.”10 Texxtenq’a jo’ jun tz’aqal xaqleb’ naq te’oksimanq li jitok malaj li yoob’ank aatin re naq te’wiib’anq eech’ool chirix lee paab’aal, ut a’anaq jun kawil k’ojleb’aal naq patz’b’ileb’ eere li patz’om ink’a’ texruuq chixsumenkil, maare moko sa’ junpaat ta.
Texruuq chixtz’ilb’al rix b’ar wan li us ut li ink’a’ us ut teereek’a li tuqtuukilal tixk’e li Santil Musiq’ej, li tixk’e wi’chik xnawom eech’ool jun sut ut jun sut chik naq ink’a’ nekekanab’ rilb’al lix Hu laj Mormon chiru chixjunil lee wanjik chi yo’yo.Jo’kan ajwi’ ninwaklesi xch’ooleb’ chixjunil li na’b’ej yuwa’b’ej li yookeb’ chirab’inkil malaj rilb’al li esil a’in naq teek’ulub’a naq lix Hu laj Mormon a’anaq jun raqal jwal nim ru sa’ lee rochoch.
Naq toj yooko chixk’iresinkileb’ li qalal qak’ajol, xqil ru lix Hu laj Mormon naq yooko chi wa’ak eq’la.
A’an a’in li ch’ina us xqoksi re xtawb’al qana’aj sa’ li hu.
Chiru wan jun tz’iib’anb’il esil re li Awa’b’ej Benson li naxyeechi’i naq li Dios tixhoy jun osob’tesink sa’ qab’een naq naqil ru lix Hu laj Mormon.11 Chirix wan li yeechi’ihom re li Awa’b’ej Marion G. Romney, li kiwan jo’ tenq’ aj k’ehol na’leb’ sa’ li Xb’eenil Awa’b’ejil: “Ninye chi yaal naq wi, sa’ li qochoch, eb’ li na’b’ej yuwa’b’ej neke’ril ru lix Hu laj Mormon rajlal ut rik’in jun tij sa’ xch’ooleb’, chi juneseb’ ut rik’in li ralal xk’ajoleb’, lix musiq’ li nimla hu a’an taa’awa’b’ejinq sa’ li qochoch ut rik’ineb’ ajwi’ li wankeb’ aran.
… Li musiq’ej re wech’ok-ib’ taa’elq chaq.
Eb’ li na’b’ej yuwa’b’ej te’xk’e xna’leb’ li ralal xk’ajoleb’ rik’in rahok ut chaab’il na’leb’.
Eb’ li kok’al te’xk’ul chi us lix na’leb’eb’ lix na’ xyuwa’ chi tuulanaqeb’ chik xch’ool.
Taanumtaaq li tiikilal.
Li paab’aal, li yo’onink, ut li tz’aqal rahok—li saq ruhil rahok narahok wi’ li Kristo—taanumtaaq sa’ li qochoch ut sa’ li qayu’am, tixk’am chaq rik’in li tuqtuukilal, sahilal, ut li sahil ch’oolejil.”12Anajwan, chiru xnumik naab’al chihab’ naq ke’el chaq li qalal qak’ajol sa’ qochoch ut yookeb’ chixk’iresinkileb’ lix junkab’al, naqil chi saqen lix tz’aqlojik ru li xyeechi’ihom li Awa’b’ej Romney.
Li qajunkab’al toj najt wan chi wulak chi tz’aqal re ru, a’b’an ninru chixch’olob’ankil xyaalal chirix lix wankil lix Hu laj Mormon ut eb’ li osob’tesink re rilb’al ru li kixk’am chaq ut toj yoo chixk’amb’al chaq sa’ xyu’am chixjunil li qajunkab’al.Li xnimal ru xwankilal lix Hu laj Mormon a’an naq nokoxjilosi rik’in li Jesukristo.
A’an jun xaqxookil xch’olob’ahom xyaalalil a’an ut lix k’anjel aj tojol-ix.13 Sa’ xk’ab’a’ a’an, nokowulak chixtawb’al ru lix nimajwal loq’al ut lix wankilal lix tojb’al rix li maak li kixb’aanu.14 Aran, nak’ute’ lix tzol’leb’ chi saqen ru.15 Ut xb’aaneb’ li xninqal ru ch’ol li neke’xye resil lix k’ulunik li Kristo waklijenaq chi yo’yo chiruheb’ laj Nefita, naqil ut laa’o aj yehol nawom chirix naq kixraheb’, kirosob’tesiheb’, ut kixtzoleb’ li tenamit a’an, ut nokowulak chixtawb’al ru naq a’an tixb’aanu kama’an ajwi’ qik’in wi nokochal rik’in a’an rik’in xyu’aminkil lix evangelio.16Ex was wiitz’in, ninch’olob’ xyaalal lix wankilal lix Hu laj Mormon.
Ma naqil ru sa’ ingles, sa’ italiano, malaj sa’ frances, tz’iib’anb’il sa’ hu malaj sa’ ulul ch’iich’, xink’e reetal naq juntaq’eet li xnimal ru musiq’ej li natawman sa’ lix junjunq chi ch’ol ut raqal ut li na’ok sa’ li qayu’am.
Ninch’olob’ xyaalal lix wankilal chiqajilosinkil rik’in li Kristo.
Nintz’aama naq chiqajunjunqal taqachap chi anchal qach’ool li wankilal li wan rik’in li xnimal ru loq’laj hu a’in.
Sa’ xk’ab’a’ li Jesukristo, amen.
Li Kolonel kixtaw ru chi saqen lix k’anjel re xkolb’aleb’ rix li ralal xk’ajol li qaChoxahill Yuwa’, xb’aan naq kixye:“Li Ralal li Winq kichal xkolb’al li k’a’ru sachenaq.
…“[Xb’aan naq] moko rajom ta xch’ool lee choxahil Yuwa’ naq taasachq junaq reheb’ a kok’eb’ a’in.”1Lin chaab’il na’, xJasmine Bennion Arnold, kixtaw ru chi saqen lix k’anjel re tenq’ank sa’ xkolb’aleb’ rix lix karneer li qaChoxahil Yuwa’ li sachenaqeb’ malaj toch’enaqeb’, jo’kaneb’ ajwi’ li ralaleb’ ut eb’ li rimam.
K’a’jo’ xchaq’alil ru xk’anjeleb’ li mama’b’ej ixa’anb’ej sa’ xyu’ameb’ li rimam.Lix k’anjel lin na’ rajlal a’an rula’aninkileb’ li wankeb’ xch’a’ajkilal rik’ineb’ lix paab’aal, li ani ink’a’ neke’wulak sa’ li Iglees, ut eb’ li junkab’al b’ar wi’ moko chixjunileb’ ta komon; a’b’anan, sa’ xyanq lix ketomq wankeb’ li ani ink’a’ yeeb’il re naq taarula’aniheb’.
Li rula’anihom moko ka’aj ta wi’ jun sut chiru jun po, xb’aan naq narab’iheb’, nak’anjelak chiruheb’ li yaj, ut naxwaklesiheb’ xch’ool rik’in rahok.
Chiru lix raqik lix yu’am inna’, wan chaq sa’ li ochoch, jo’kan naq kixnumsi naab’al li hoonal chi tz’iib’ank hu, chixk’utb’al li rahok, chixwotzb’al xnawom lix ch’ool, ut chixwaklesinkileb’ xch’ool li ani neke’ula’anin re.Naq nokoxik chi kolok, li Dios naxk’e qawankil, xkawil qach’ool, ut qosob’tesinkil.
Naq kixtaqla laj Moises chixkolb’aleb’ li ralal xk’ajol laj Israel, laj Moises kixuwak, jo’ ajwi’ naab’al qe laa’o nokoxuwak.
Laj Moises kixye, “Ch’a’aj li aatinak chiwu, … xb’aan naq tat we ut nat’il li ru’uj waq’.”2Li Qaawa’ kixk’ojob’ xch’ool laj Moises:“Ani xk’ehok li ehej re li winq?
… Ma ink’a’ tab’i’ inb’aan laa’in li Qaawa’?“Jo’kan b’i’, ayu, laa’in wanqin sa’ laa we ut tink’ut chawu li k’aru toxaaye.”3Chi jo’kan, li Qaawa’ kixye re la Moises, “Tatruuq chixb’aanunkil!” K’ehomaq reetal, laa’o ajwi’ tooruuq!Chinwotzaq eerik’in kaahib’ xb’eenil na’leb’ li te’tenq’anq sa’ xyalb’al li qaq’e chi kolok.Xb’eenil na’leb’: Moob’ay chi xik chi kolokLi Elder Alejandro Patanía, li kik’anjelak jo’ aj Setenta re li Sutam, naxseraq’i resilal li riitz’in, laj Daniel, li xko’o chi karab’k sa’ li palaw rik’ineb’ lix komon.
Rik’in xnumik li hoonal, laj Daniel kixk’ul resilal naq taahaye’q chaq sa’ junpaat jun li kaq-sut-iq’.
Laj Daniel ut eb’ lix komon ke’ok chi q’ajk sa’ li xaqleb’aal jukub’.Naq yoo chi kawuuk li kaq-sut-iq’ lix motor jun li jukub’ re karab’k li wan nach’ rik’ineb’ kixkanab’ k’anjelak.
Lix komoneb’ laj Daniel ke’xb’ak’ li jukub’ rik’in jun li k’aam ch’iich’ ut ke’ok xkelonkil.
Ke’xpatz’ xtenq’ankil sa’ radio, xb’aan naq ke’xnaw naq rik’in xk’iijik li kaq-sut-iq’, aajel ru li tenq’.Naq eb’ lix junkab’al yookeb’ chi oyb’enink, eb’ laj k’anjel re ilok palaw, lix ch’uuteb’ aj kar, ut laj k’aak’alenel palaw ke’xch’utub’ rib’ re rilb’al k’a’ru li us te’xb’aanu re xkolb’aleb’.
Junjunq reheb’ a’an ke’raj xik sa’ junpaat, a’b’an kiyehe’ reheb’ naq te’royb’eni junaq li k’uub’anb’il na’leb’.
Naq li wankeb’ chaq sa li kaq-sut-iq’ toj yookeb’ chixtz’aamankil lix tenq’, eb’ laj k’anjel toj ch’utch’uukeb’, xk’uub’ankil li k’a’ru te’xb’aanu ut jun li k’uub’anb’il na’leb’.Tojo’ re naq kik’uub’aman li ch’uut re kolok, kiwulak jun chik li b’oqom.
Li xnimal ru kaq-sut-iq’ kixch’ot li k’aam ch’iich’ ut lix komoneb’ laj Daniel ke’q’aj re rilb’al ma naru te’xkoleb’ rix li reech aj kar.
Sa’ roso’jik, li wiib’ li jukub’ ke’sub’e’ rub’el ha’ rik’ineb’ laj kar ut ke’kam; kikam ajwi’ laj Daniel, li riitz’in li Elder Patanía.Li Elder Patanía kixjuntaq’eeta li kik’ulman rik’in lix q’usum li Qaawa’ naq kixye: “Ink’a’ nekech’oolaniheb’, … chi moko nekesutq’isi chaq li xsachk sa’ xb’e, ink’a’ nekesik’eb’ chaq li sachenaq, … texwisi sa’ lee k’anjel chi ilok ketomq.”4Li Elder Patanía kixch’olob’ naq, us ta tento toowanq chi k’uub’anb’il qu sa’ li qach’uut, li qamolam, ut li k’anjenel ch’uut, jo’ ajwi’ jo’ kristiaan, ink’a’ tento toob’ayq chi xik chi kolok.
Wan naq naqanumsi xamaan chi aatinak chirix chanru xtenq’ankileb’ li junkab’al malaj li kristiaan li neke’raj ru li tenq’.
Noko’aatinak chirix ani taa’ula’aninq reheb’ ut chanru taab’aanumanq.
Ut eb’ li qas qiitz’in sachsookeb’ toj wankeb’ sa’ rajb’al ru ut wan naq neke’xpatz’ ut neke’xtz’aama xtenq’l.
Moob’ayk.Xkab’ na’leb’: Miqakanab’ xyalb’al qaq’eLi Awa’b’ej Thomas S. Monson, li ak xk’ehom li b’oqom re xik chi kolok, kixye, “Aajel ru xjultikankil reheb’ li komon naq maajun wa ak xnume’ li hoonal … choq’ reheb’ li komon ink’a’ neke’wulak … li ani ak tz’eqtaananb’ileb’ raj chik.”5Jo’ chanchan naab’al eere laa’ex, inwotzom li evangelio rik’in junjunqeb’ li neke’kub’e xha’ malaj neke’q’aj sa’ li Iglees sa’ junpaat, ut wankeb’ chik—jo’ li wamiiw aj Tim li maji’ komon ut li rixaqil xCharlene li ink’a’ mas nawulak—li neke’raj naab’al li hoonal.Chiru oob’ xkak’aal chihab’ kin’aatinak rik’in laj Tim chirix li evangelio ut kink’ame laj Tim rochb’een lix Charlene rilb’aleb’ li santil ochoch.
Wankeb’ chik li kristiaan ke’ok ajwi’ chi tenq’ank; a’b’an laj Tim ink’a’ kixk’ulub’an li junjunq chi b’oqom kik’ehe’ re chi aatinak rik’ineb’ li misioneer.Sa’ jun xraqik xamaan kik’ehe’ ink’anjel re xb’eresinkil jun li ch’utub’aj-ib’ re oqech.
Kinpatz’ re li awa’b’ej re li oqech naq tixkuy xsa’ ut taatijoq re xnawb’al ani tento taqula’ani.
Kisach inch’ool naq kixk’e we lix k’ab’a’ li wamiiw aj Tim.
Naq lix obiisp laj Tim, lix awa’b’ej re li oqech, ut laa’in kiqatoch’ li rokeb’aal, laj Tim kixte, kinril, kiril li obiisp, toja’ naq kixye: “Obiisp, xink’oxla naq taak’am chaq junaq li komon jwal chaab’il!”Chirix a’an laj Tim kise’ek ut kixye: “Merv, numen.” Sa’ li kutan a’an kik’ulman jun li sachb’a-ch’oolej.
Anajwan laj Tim kub’enaq xha’ ut a’an kitz’ape’ sa’ junjil sa’ li santil ochoch rik’in li xCharlene.
Miqakanab’ xyalb’al qaq’e.Roxil na’leb’: K’a’jo’aq xnimal xsahil eech’ool wi ta teek’am yal ta jun chi aamej chiru li KristoNaab’al chihab’ chaq anajwan sa’ jun li jolomil ch’utub’aj-ib’, kin’aatinak chirix chanru naq laj Jose de Souza Marques kixtaw ru li raatin li Kolonel naq “wi junaq winq sa’ eeyanq nim xmetz’ew sa’ li Musiq’ej, chixk’amaq chirix li ani q’un xmetz’ew re … taanimanq ajwi’ xmetz’ew a’an.”6Li Hermano Marques kixnaw xk’ab’a’eb’ li junjunq li karneer sa’ lix molam aj tij ut kixk’e reetal naq maak’a’ laj Fernando.
Kixsik’ laj Fernando sa’ rochoch, toja’ naq kixsik’ sa’ rochoch jun li ramiiw, ut xko’o ajwi’ chire li palaw.Tojo’ re naq kixtaw laj Fernando chi b’atzunk sa’ li palaw.
A’an ink’a’ kiroyb’eni naq li jukub’ taasub’e’q rub’el li palaw, jo’ sa’ li seraq’ chirix laj Daniel.
Ki’ok sa’ li palaw re xkolb’al lix karneer sachso, ut rik’in sahil ch’oolejil kixk’am chaq sa’ ochoch.7Chirix a’an ink’a’ kixkanab’ k’anjelak chiru re naq laj Fernando ink’a’ chik taa’elq sa’ li ch’uut.8Chinwotzaq eerik’in li kik’ulman chirix xkolb’al laj Fernando ut chinwotzaq ajwi’ li sahil ch’oolejil nachal naq nakolman rix yal ta jun ajwi’ li karneer.
Laj Fernando kisumla sa’ li santil ochoch rik’in li xMaria, lix jwal naxra sa’ xyu’am.
Anajwan wan oob’ lix kok’al ut oxlaju li rimam ut chixjunileb’ neke’wulak sa’ li Iglees.
Naab’aleb’chik sa’ lix junkab’al ak xe’ok ajwi’ sa’ li Iglees.
Sa’ komonil ak xtaqlahomeb’ naab’al mil xk’ab’a’eb’ lix xe’toonil re naq te’xk’ul li k’ojob’anb’il k’anjel sa’ li santil ochoch ut li rosob’tesinkileb’ toj yookeb’ chi wulak.Anajwan laj Fernando yoo chi k’anjelak jo’ obiisp sa’ rox sutil ut toj yoo chi kolok, jo’ chanchan naq kikole’ a’an.
Toje’ xwotz, “Sa’ li qateep wankeb’ lajeeb’ xkak’aal li saaj re li tijonelil re Aaron li neke’wulak sa’ li Iglees, jun xkak’aal xe’kole’ chiru waqxaqlaju po.” Jo’ kristiaan, junkab’al, molam, k’anjenel ch’uut, tzoleb’aal, ut aj ula’ ixq malaj aj ula’ winq, naru naqab’aanu!Xka lna’leb’: Maak’a’ naxye jarub’ chihab’ wan qe, chiqajunilo b’oqb’ilo chi xik chi kolokLi Awa’b’ej Henry B. Eyring kixye, “A’ yaal jarub’ chihab’ wan qe, li qaseeb’al, li qab’oqb’al sa’ li Iglees, malaj b’ar wi’ wanko, b’oqb’ilo chi k’anjelak chi ch’utch’u re xtenq’ankil [li Kolonel] sa’ xq’olb’aleb’ li aamej, toj reetal naq taak’ulunq wi’chik.”9Rajal kutan xkomon chik li qalal qak’ajol, li qasaaj, li qasaaj maji’ neke’sumla, ut li ninqeb’ komon yookeb’ chirab’inkil lix b’oqom li Kolonel re xik chi kolok.
B’antiox eere lee k’anjel!
Chinwotzaq eerik’in junjunq li eetalil:Li xAmy, li wuqub’ chihab’ wan re, kixb’oq li ramiiw xArianna ut lix junkab’al sa’ li k’anjel reheb’ li Tzoleb’aal reheb’ li Kok’al nab’aanuman sa’ li ch’utam re li loq’laj wa’ak rajlal chihab’.
Wiib’ oxib’ po chik chirix a’an, xArianna ut lix junkab’al ke’kub’e xha’.Laj Allan, jun li saaj maji’ sumsu, kireek’a naq tento tixwotzeb’ li kaxlan mu re li Iglees, Esil reheb’ aj Mormon, ut raqal sa’eb’ li loq’laj hu rik’ineb’ chixjunil li ramiiw sa’ li internet.Li Hermana Reeves ko’ok chixwotzb’al li junjunq ani yoo chixb’oqb’al rochoch re k’ayink.Laj James kixb’oq laj Shane, jun ramiiw moko komon ta, sa’ xkub’iha’ lix rab’in.Laj Spencer kixtaqla re li ranab’ ink’a’ nawulak sa’ li Iglees jun li esil chirix li raatin li Awa’b’ej Russell M. Nelson sa’ li jolomil ch’utub’aj-ib’ ut kixye: “A’an kiril li aatin, ut kitehe’ jun rilob’aal li kutan.”Li Qaawa’ ak xk’ehom qe chixjunil li k’anjeleb’aal aajel ru re tooxik chixkolb’aleb’ li qamiiw ink’a’ neke’wulak malaj li ani ink’a’ komon.
Naru naqab’aanu!Nekexinb’oq chejunjunqalex re rab’inkil lix b’oqom li Kolonel re xik chi kolok.
Naru naqab’aanu!Ninch’olob’ xyaalal naq li Jesukristo a’an li Chaab’il aj Ilol Karneer, naq A’an nokoxra, ut naq toorosob’tesi naq nokoxik chi kolok.
Ninnaw naq A’an yo’yo; ninnaw.
Sa’ xk’ab’a’ li Jesukristo, amen.
Xk’utb’esiman sa’ qakutankil naq li yaal, a’an “xnawb’al li k’a’aq re ru jo’ chanru wan, jo’ kiwan, ut jo’ toj taawanq” (Tzol’leb’ ut Sumwank 93:24).
Li aatin a’an naxchap chi tz’aqal k’a’ru xyaalalil li k’uub’anb’il na’leb’ re li kolb’a-ib’ ut “Li Junkab’al: Jun Jek’inb’il Aatin choq’ re li Ruchich’och’.”Wanko sa’ jun kutankil naq nanumta li puktesink na’leb’.
A’ut moko yaal ta chixjunil li na’leb’.
Tento taqatz’il rix chi us naq yooko chixsik’b’al li yaal k’a’ru li taqasik’ wi’.
Ink’a’ raj taqak’oxla naq li wankilal sa’ tenamit naxye b’ar wan li yaal.
Taqatz’il raj rix chi us li na’leb’ yeeb’il xb’aan li ani yal na’no ru, laj nimla deportista, malaj li yal wan sa’ internet.
Naq wan ani li jwal tzolb’il sa’ jun li na’leb’, ink’a’ naraj naxye naq tzolb’il ajwi’ sa’ jalaneb’ chik li na’leb’.Tento ajwi’ sa’ xsik’b’al li yaal naq taqatz’il rix k’a’ru aj-e naq jun li kristiaan yoo chixwotzb’al junaq na’leb’.
Xb’aan a’an naq li loq’laj hu naxye resil li tijok chi tojb’il (chi’ilmanq 2 Nefi 26:29).
Wi laj aatinanel ink’a’ naxye ani xk’ab’a’, maare ink’a’ us li na’leb’ li yoo chi yeemank.Taqab’eresi raj li qayu’am jo’ chanru li na’leb’ li tzolb’il chi us, li moko yiib’anb’il ta jo’ chanru lix q’etq’etil junaq li kristiaan.I.Naq naqasik’ li yaal chirix li paab’ank, tento taqayaleb’ li musiq’ejil na’leb’, li aajeleb’ ru choq’ re li paab’ank: a’an li tijok, lix ch’olob’ahom li Musiq’ej, ut xtzolb’al li loq’laj hu ut raatineb’ li profeet.
Naraho’ lin ch’ool naq ninwab’i resileb’ li neke’sach xpaab’aal xb’aan li na’leb’ k’utb’il yal sa’ ruchich’och’.
Li ani xe’ilok sa’ musiq’ejil junxil naru te’xmutz’ob’resi ru xjuneseb’ rib’.
Li Awa’b’ej Henry B. Eyring xye, “Lix ramleb’ moko wan ta sa’ li k’a’ru anchal neke’ril; wan b’an sa’ li k’a’ru maji’ neke’ru chirilb’al.”1Li tzolok naxk’e li qana’leb’ “cientifico” naqaye re.
A’b’an li na’leb’ “cientifico” ink’a’ naxk’ul chixjunil.
Li ani ink’a’ natzolok “rik’in ajwi’ li paab’aal” (Tzol’leb’ ut Sumwank 88:118) naxk’os ru li na’leb’ re naq junes tixnaw li k’a’ru naxchap rib’ rik’in li na’leb’ cientifico.
Aran neke’xyiib’ jun xramleb’ sa’ xsik’b’al li yaal.Li Awa’b’ej James E. Faust xye: “Li ani kub’enaq xha’ naxk’e li raam sa’ li xuwajel wi junes naxsik’ xtzolb’al li k’a’aq re ru re li ruchich’och’.
Laa’o naqapaab’ naq Lix Iglees li Jesukristo reheb’ laj Santil Paab’anel sa’ Roso’jikeb’ li Kutan naxk’ul chixjunil li evangelio, ut li evangelio, a’an lix yo’leb’aal li yaal ut li chaab’il na’leb’.”2Naqataw li sahil ch’oolejil rik’in xnawb’al ut xb’aanunkil li k’a’ru yaal chiqix qib’, chirix lix k’anjel li yu’am a’in, ut chirix li b’ar tooxik chirix li qakamik.
Ink’a’ naru xtzolb’al li na’leb’ a’in rik’in li ciencia malaj xna’leb’ li ruchich’och’.II.Anajwan tin’aatinaq chirixeb’ li na’leb’ li aajeleb’ ru sa’ Lix Iglees li Jesukristo reheb’ laj Santil Paab’anel sa’ Roso’jikeb’ li Kutan.
Tz’ilomaq rixeb’ chi us.
Neke’xch’olob’ naab’al chirix li naqapaab’ ut li naqab’aanu, li maji’ natawman ru chi us.Wan jun li Dios, ut a’an lix Yuwa’ chixjunileb’ li musiq’ej li ak wanjenaqeb’ malaj toj te’wanq.Li ixqilal ut li winqilal wan chi junelik.
Naq maji’ nokoyo’la, wanko jo’ winq malaj ixq sa’ musiq’ejil chiru li Dios.Tojo’ xqab’i li Coro Tabernaculo sa’ li Manzana re li Templo chixb’ichankil “Tintaaqe li kixk’uub’ choq’ we.”3 A’an li na’leb’ kixk’uub’ li Dios re naq chixjunileb’ li ralal xk’ajol te’chaab’ilo’q chi junelik.
Aajel ru li na’leb’ a’an choq’ qe chiqajunilo.Sa’ li na’leb’ a’an, li Dios kixyo’ob’tesi li ruchich’och’ a’in re naq li ralal xk’ajol te’yo’laaq sa’ li wanjik a’in, te’xk’ul lix tib’el ut te’ruuq chi chaab’ilo’k chi junelik rik’in xsikb’al ru li us choq’ re lix yu’am.Re taawanq xyaalal, li sikb’il ru qab’aan tento taawanq sa’ xyanq li k’a’ru us ut li ink’a’ us.
Tento taawanq chixka’pak’alil, jo’kan naq laj xik’ ilonel, li ki’isiik chaq xb’aan naq kixpo’resi xch’ool, kixk’ul xwankil chiraalenkileb’ ralal xk’ajol li Dios chixb’aanunkil li k’a’ru moko re ta li Dios.Lix na’leb’ li Dios nak’anjelak re xk’eeb’al xtaql li qach’ool chixsik’b’al ru li junelik yu’am.
Naru chi uxmank a’in junes sa’ xnumsinkil li wanjik arin, ut, chirix li kamk, rik’in li k’iik sa’ li ruchich’och’ reheb’ li musiq’ej.Sa’ xb’ehil li yu’am a’in, chiqajunilo tootz’ajniiq sa’ li maak naq taqak’ul li aaleek xb’aan laj xik’ ilonel, ut junaq kutan tookamq.
Xqak’ulub’a li ch’a’ajkilal a’in xb’aan naq lix na’leb’ li Dios xyeechi’i naq li Dios qaYuwa’ tixk’e jun li Kolonel, li Ralal Junaj Chirib’il Chiru, li tooxkol rik’in li wakliik chi yo’yo choq’ qe chiqajunilo, re yo’yooqo sa’ qatib’el chirix li kamk.
Li Kolonel tixb’aanu ajwi’ jun xtojb’al rix li maak re tixtoj li qach’ajob’resinkil jo’ chanru li qapaab’ahom re lix taqlahom.
Te’wanq li taqlahom re xpaab’ankil li Kristo, li jalb’a-k’a’uxlej, li kub’iha’, li mataan re li Santil Musiq’ej, ut li k’anjel nab’aanuman sa’ li tijonelil.Lix nimal ru k’uub’anb’il na’leb’ li Dios choq’ re xsahil qach’ool naxjuntaq’eeta xwankil li tiikilal rik’in li uxtaan li naru taqak’ul sa’ lix tojb’al rix li maak xb’aan li Kristo.
Naxk’e ajwi’ naq tooruuq chi jaltesimanq jo’ ak’ xyo’ob’tesihom li Kristo.Jun li Dios aj rahonel nokoxsik’ chiqajunilo.
Naqanaw naq rik’in lix rahom ut lix tojb’al rix li maak xb’aan li Ralal Junaj Chirib’il, “chixjunileb’ li winq neke’ru chi kole’k rik’in ab’ink chiru li chaq’rab’ ut k’ojob’anb’il k’anjel re [lix] Evangelio.” (Eb’ lix Raqalil li Paab’aal 1:3; tiqb’il xkawil li aatin).Na’no ru Lix Iglees li Jesukristo reheb’ laj Santil Paab’anel sa’ Roso’jikeb’ li Kutan jo’ jun Iglees reheb’ li junkab’al.
A’ut ink’a’ na’no chi us naq li qawanjik sa’ junkab’al ink’a’ yal naxk’oxla li qawanjik sa’ ruchich’och’.
Li komonil sa’ junelik q’e kutan wan ajwi’ sa’ qana’leb’.
“Li junkab’al k’ojob’anb’il xb’aan li Dios.”4 Sa’ lix nimal ru k’uub’anb’il na’leb’ laj Yo’ob’tesihom qe, lix Iglees naxtenq’aheb’ li ralal xk’ajol chixk’ulb’al li taqenaqil loq’al sa’ li choxahil awa’b’ejihom, li naru xk’ulb’al junes sa’ li sumlaak rik’in jun li winq ut jun li ixq (chi’ilmanq Tzol’leb’ ut Sumwank 131:1–3).
Naqaxaqab’ li aatin li naxye naq “li winqilal ut ixqilal a’an aajel ruhil eetalil chirix aniho ut k’a’ut naq wan li junjunq, naq maji’ nayo’la, sa’ li yu’am a’in, ut sa’ li junelik q’e kutan” ut naq “lix sumlajik li winq rik’in li ixq aajel ru sa’ lix junelik k’uub’anb’il na’leb a’an.”4Ut sa’ xraqik chixjunil, jwal nim lix rahom li Dios toj reetal naq ka’ajeb’ wi’ li ani te’xye naq te’raj tz’aqal li sachk ink’a’ te’xk’ul jun xwanjik sa’ loq’alil li kawresinb’il choq’ re chixjunil li ralal xk’ajol.
“Chixjunil li ralal xk’ajol” naraj ajwi’ naxye li ak kamenaqeb’.
Jo’ ruuchileb’ naqab’aanu li k’ojob’anb’il k’anjel sa’eb’ li qasantil ochoch choq’ reheb’.
Lix k’anjel lix Iglees li Jesukristo, a’an xkawresinkileb’ li ralal xk’ajol choq’ re li loq’alil jwal taqenaq, a’an li junelik yu’am.
Choq’ reheb’ li ink’a’ te’raj malaj maak’a’ xk’ulub’, li Dios ak xk’uub’ jalan chik li awa’b’ejihom, li kub’enaqeb’ xloq’al.Yalaq ani li naxtaw ru li na’leb’ a’in tixnaw k’a’ut naq laa’o li komon sa’ Lix Iglees li Jesukristo reheb’ laj Santil Paab’anel sa’ Roso’jikeb’ li Kutan naqak’oxla li k’a’ru naqak’oxla ut naqab’aanu li k’a’ru naqab’aanu.III.Anajwan tinye chan ru naqoksiheb’ li na’leb’ a’in sa’ li k’a’ru naqab’aanu, li natawmank ru ka’ajwi’ sa’ xk’eeb’al reetal lix k’uub’anb’il na’leb’ li Dios.Xb’een, naqa’oxloq’i lix taql ch’oolej.
Ak nawb’il naq li Iglees naxyal xq’e chixtenq’ankil xk’ulub’ li paab’ank sa’ Estados Unidos ut chixjunil li ruchich’och’.
Li k’anjel a’in ink’a’ yal nokoxtenq’a laa’o, a’b’an jo’ chanru xna’leb’ li Dios, naxtenq’aheb’ chixjunil li ralal xk’ajol sa’ xyeeb’al k’a’ru te’raj.Xkab’, laa’o misioneero.
Wankeb’ li neke’xpatz’ k’a’ut naq naqataqlaheb’ li misioneer sa’ k’iila tenamit, us ta ak paab’anb’il li Kristo aran.
Wankeb’ ajwi’ li neke’xpatz’ k’a’ut naq naqak’e k’iila millon chi dolar re xtenq’ankileb’ li wankeb’ sa’ aajel ru, us ta moko komoneb’ ta sa’ li qaIglees, ut k’a’ut naq ink’a’ naqoksi li tenq’ a’an choq’ re li misionerik.
Naqab’aanu li k’anjel a’in xb’aan naq ralalo xk’ajol li Dios chiqajunilo—qas qiitz’in qib’—ut naqaj xwotzb’al rik’in chixjunileb’ li k’a’ru wan qe sa’ musiq’ejil jo’ ajwi’ sa’ tz’ejwalejil.Rox, loq’ li yu’am choq’ qe.
Li qapaab’ahom nokoxteneb’ chixjitb’al li aborto ut li eutanasia.Xkaa, wankeb’ li neke’ch’a’ajko’ sa’ xna’leb’ li Iglees chirix li sumlaak ut li kok’al.
Li k’a’ru naqanaw chirix lix na’leb’ li Dios naxteneb’ naq ink’a’ taqak’ulub’a li k’anjel re xjalb’al li sumlaak malaj xsachb’al xyaalal li ixqilal ut li winqilal, malaj xjunajinkil li k’a’ru jalan wi’ li winq rik’in li ixq.
Laa’o naqanaw naq li komonil wankeb’ wi’ li ixq rik’in li winq, ut li na’leb’ li ak wan re li winq ut li ixq, a’an aajel ru choq’ re lix k’uub’anb’il na’leb’ li Dios.Ro’, wan ajwi’ jun li qana’leb’ chirixeb’ li kok’al.
Naq naqil laa’o, xyo’ob’tesinkil ut xk’iresinkileb’ li kok’al wan sa’ xna’leb’ li Dios jo’ jun li loq’laj k’anjel ut sahil ch’oolejil choq’ reheb’ li neke’ru chixb’aanunkil.
Naqapaab’ naq tz’aqal li b’ihomal sa’ ruchich’och’ ut sa’ choxa, a’an li qiyajil.
Jo’kan ut, tento taqak’ut ut taqakol li na’leb’ ut li k’anjel li neke’xtenq’aheb’ li kok’al chi k’iik sa’ chaab’ilal ut sahil ch’oolejil—chixjunileb’ li kok’al.Xwaq, Laa’o ralal xk’ajol li Dios li nokoxra, ut li ak xk’ut chiqu naq li winqilal ut li ixqilal, li sumlaak rik’in li winq ut li ixq, ut xyo’ob’tesinkil ut xk’iresinkil li kok’al wan sa’ lix na’leb’ choq’ re xsahil li qach’ool.
Li k’a’ru naqaye chirix li na’leb’ a’in kok’ aj sa’ naxk’eheb’ li kristiaan chixwechb’al li Iglees.
Ink’a’ naru xjalb’al a’an.
Tento li ka’pak’alil, ut laj Satanas jwal kaw wi’chik naxpleeti li k’a’ru aajel ru sa’ lix k’uub’anb’il na’leb’ li Dios.
Naraj xsachb’al xk’anjel li Dios.
Naxb’aanu rik’in xyeeb’al naq maak’a’ xwankil li Kolonel ut lix choxahil awa’b’ejil, naq maak’a’ xwankil lix tojb’al rix li maak, naq ink’a’ raj taab’anumanq li jalb’a-k’a’uxlej, ut nax’baanu li b’alaqil k’utb’esink, ut naxsach xteneb’ankil li junjunq.
Naraj xpixlenkil li winqilal ut li ixqilal, xjalb’al li sumlaak, ut xramb’al li yo’ob’tesink k’uula’al—xb’aaneb’ ajwi’ li te’xk’iresiheb’ raj sa’ li yaal.IV.Lix k’anjel li Qaawa’ toj naxik chi uub’ej us ta ch’utch’u chiqu rajlal li k’a’ru naraj qasachb’al naq naqayal qaq’e chixyu’aminkil lix na’leb’ Lix Paab’aal li Jesukristo reheb’ laj Santil Paab’anel sa’ Roso’jikeb’ li Kutan.
Choq’ reheb’ li neke’lub’ sa’ li pleet a’in, tinye li na’leb’eb’ a’in.Chijultiko’q aawe li jalb’a-k’a’uxlej, li naru xb’aanunkil sa’ li wankilal re lix tojb’al rix li maak.
Jo’ kixye li Elder Neal A. Maxwell, matwan sa’ xyanqeb’ li “te’raj raj xjalb’al li Iglees, a’b’an maji’ te’raj xjalb’al rib’.”6Jo’ xye li Elder Jeffrey R. Holland:“Chap chi kaw li k’a’ru ak nakanaw ut xaqxooqat chi kaw toj taachalq xkomon chik li na’leb’.
…“… Sa’ li Iglees a’in, li k’a’ru naqanaw junelik tixq’ax ru li k’a’ru ink’a’ naqanaw.”7K’anjela li paab’aal chirix li Kristo, a’an li xb’eenil na’leb’ re li evangelio.Ut sa’ chixjunil, sik’ aatenq’ankil.
Li jolominel sa’ li Iglees li nakate’xra ut neke’xsik’ xmusiq’ankil choq’ aawe.
Naqak’e naab’al li tenq’ sa’ LDS.org ut xkomoneb’ chik li ka’njeleb’aal re xtzolb’al li evangelio sa’ li ochoch.
Wankeb’ ajwi’ li winq ut li ixq aj ilol komon li b’oqb’ileb’ chixb’aanunkil li tenq’ank.Li qaChoxahil Yuwa’ naraj naq taqak’ul li sahil ch’oolejil li ak re li qayo’ob’tesinkil.
Li sahilal ch’oolejil a’an, a’an li junelik yu’am, li taaruuq taqak’ul ka’ajwi’ rik’in xtiikisinkil qib’ chi uub’ej sa’ li k’a’ru yeeb’il resil xb’aan li profeet aj Russell M. Nelson jo’ “lix b’ehil li sumwank.” A’an a’in li xye sa’ li xb’een raatin jo’ Awa’b’ej re li Iglees: “Chexkanaaq sa’ xb’ehil li sumwank.
Naq nakataaqe li Kolonel rik’in li ok sa’ sumwank, ut rik’in xpaab’ankil li sumwank a’an, taatemanq li okeb’aal choq’ re chixjunileb’ li mataan li naru te’xk’ul li winq, li ixq, ut li kok’al yalaq ta b’ar.”8Chi tiik ink’a’uxl ninch’olob’ naq tz’aqal yaaleb’ li na’leb’ xinye, ut neke’k’anjelak xb’aan lix tojb’al rix li maak xb’aan li Jesukristo, li naxk’e chixjunil chi k’anjelak sa’ lix nimla na’leb’ li qaDios, li qaYuwa’.
Sa’ lix k’ab’a’ li Jesukristo, amen.
Li sachk a’aneb’ xkomon li qayu’am.
Xtzolb’al xch’e’b’al li piano moko naru ta xtzolb’al wi ink’a’ taak’ul naab’al mil li sachk—maare ut jun millon li sachk.
Re xtzolb’al junaq aatinob’aal jalan, tento xk’ulub’ankil naq naru naqak’ul naab’al mil li sachk—maare ut jun millon li sachk.
Chi moko eb’ li tz’aqal chaab’il aj b’atz’unel sa’ li ruchich’och’ ink’a’ ta raj neke’xk’ul li sachk.Yeeb’il naq li “nume’k chi uub’ej moko naraj ta naxye naq maak’a’ li sachk, a’an b’an li xik chiruheb’ li k’iila sachk chi moko nasach ta lix kawil qach’ool.”1Naq kixyo’ob’tesi li bombiiy, laj Thomas Edison kixye len, “Moko kinsach ta naab’al mil sut.
Li bombiiy yoob’tesinb’il chiru naab’al mil sut li yalok.”2 Laj Charles F. Kettering kixk’ab’a’in li sachk jo’ “eb’ li eetalil sa’ li b’e re nume’k chi uub’ej.”3 Li junjunq chi sachk naqak’ul na’usa choq’ re xk’eeb’al qachaab’il na’leb’, b’ar wi’ naqoksi li tichk’ok oq a’an jo’ jun qataqleb’aal.Laj Nefi kitenq’aak xb’aan lix kawil paab’aal re xik sa’ li junjunq chi sachk toj reetal naq kixtaw chaq li perpookil q’an ch’iich’.
Laj Moises kixyal lajeeb’ sut eelelik toj reetal naq kiru chi eelelik rochb’eeneb’ laj Israel aran Egipto.Wi jo’ laj Nefi ut jo’ laj Moises ke’wan sa’ lix k’anjel li Qaawa’, maare naru naqapatz’ k’a’ut naq ink’a’ kixtenq’aheb’ chi nume’k chi uub’ej sa’ xb’een sut.
K’a’ut naq kixkanab’eb’—ut nokoxkanab’ laa’o— chixtichb’al li qoq ut sachk sa’ xyalb’al nume’k chi uub’ej?
A’aneb’ a’in junjunq lix sumenkil li patz’om a’in:Xb’een, li Qaawa’ naxnaw naq “naq chixjunil li kʼaʼaq re ru aʼin tixkʼe [qanaʼlebʼ], ut taawanq choqʼ re [qachaabʼilal].”4Xkab’, re qakanab’ankil “[chixyalb’al] li kʼa, re naq [taqanaw] xraabʼal li chaabʼil.”5Rox, re xk’utb’al naq “li Qaawa’ a’an laj eechal re li yalok a’in,”6 ut naq ka’ajwi’ xb’aan li rusilal naru naqak’e chi uxmank lix k’anjel ut wulak jo’ a’an.7Xkaa, re qatenq’ankil chi chaab’ilo’k ut xtawb’al naab’aleb’ lix chaab’ilaleb’ aj Kristiano li ink’a’naru natawman yal chi jo’kan, rik’in b’an li ka’pak’alil8 ut “sa’ li chiqleb’aal re li rahilal.”9Jo’kan ut naq, sa’ jun yu’am nujenaq rik’in tichk’ok oq ut paaltil, chiqajunilo naqab’antioxi li xkab’ qahoonal.Sa’ 1970, chiru li xb’een inchihab’ sa’ BYU, xintz’iib’a wib’ sa’ jun li tzolok chirix lix k’ojlajik li fisica k’eeb’il xb’aan laj Jae Ballif, jun chaab’il aj k’utunel.
Sa’ xraqb’al li junjunq chi raqal naxk’e jun lix yalb’al qix.
Wi jun laj tzolonel naxnumsi chi chaab’il ut naraj xchaab’ilob’resinkil chan ru naq naxnumsi li k’utunel aj Ballif naxk’e jun chik li yalok-ix haye’ juntaq’eet ajwi’.
Wi laj tzolonel naxchaab’ilob’resi lix numsinkil li tz’ilok-ix sa’ xka’sutil, a’b’an toj maji’ nawulak chiru chan ru xb’aanu, naru naxb’aanu wi’chik li tz’ilok-ix sa’ roxsutil, ut xkaasutil ajwi’, ut wan chik xkomon.
Rik’in xk’eeb’al naab’al lin hoonal, xinixtenq’a chi elk chi uub’ej ut sa’ xraqik xink’ul jun li A sa’ li tzolok a’an.A’an jun li k’utunel tz’aqal wan xchaab’il na’leb’ ut li naxwaklesiheb’ xch’ool lix tzolonel chi xik chi uub’ej—chirilb’al li sachk jo’ jun aj k’utunel, ut ink’a’ jo jun li tz’eqok, ut ink’a’ xuwak chiru li sachk ut xtzolb’aleb’ b’an xna’leb’ rik’in a’an.Toje’ chaq xinb’oq li chaab’il winq a’an wuqub’ roxk’aal chihab’ chik chirix naq xintzolok chaq rik’in.
Xinpatz’ re k’a’ut naq kixkanabeb’ lix tzolonel chixb’aanunkil chi naab’al sut li yalok-ix re xchaab’ilob’resinkil li neke’risi.
Lix sumehom: “Kiwaj wank chixk’atqeb’ laj tzolonel.”Us ta nokob’antioxin xb’aaneb’ li xkab’ qahoonal li nachal chirixeb’ li sachk, naxsachb’esi qach’ool li rusilal li Kolonel, li naxk’e xkab’ qahoonal re xq’axb’al ru li maak, malaj lix sachik li qaam.Maa’ani chik junaq wan chiqak’atq, ka’ajwi’ li Kolonel.
A’an nokoxkanab’ ut toj yooq chiqakanab’ankil chixb’aanunkil wi’chik lix yalok-ix.
Re wulak jo’ a’an taaraj naab’al xkab’ qahoonal sa’ xyalb’al qaq’e rajlal kutan chixq’axb’al ru li ruchich’och’il winq, jo’ xramb’al chiqu li k’a’ru naqataw, xtzolb’al li kuyuk ut li kuyuk maak, xq’axb’al ru li q’emkunil, malaj xq’axb’aleb’ ru li maak, ut wank chik xkomon.
Wi li sachk a’an reheb’ li winqilal, jarub’ sut toosachq toj reetal naq taqakanab’ wank jo’ ruchich’och’il winq ut toowulaq jo’ choxahil?
Naab’al mil?
Maare ut jun millon.Rik’in xnawb’al naq li laatz’ ut ka’ch’in ruhil b’e nujenaq rik’in li yalok-ix ut naq li sachk taawanq raj junelik sa’ li qayu’am, li Kolonel kixtoj lix tz’aq maak’a’ roso’jik re xk’eeb’al qe naab’al li qahoonal jo’ chanru aajel ru re xq’axb’al ru chi chaab’il lix yalb’al qix arin sa’ li ruchich’och’.
Li ka’pak’alil li naxkanab’ a’an chanchan naq ink’a’ tooruuq chi numtaak sa’ xb’een ut jwal wi’chik aal, a’b’anan li Kolonel moko nokoxkanab’ ta chi maak’a’ qoyb’enihom.Re naq junelik taawanq xkawil qach’ool sa’ li qoyb’enihom sa’ xyanqeb’ li yalok-ix sa’ li qayu’am, li rusilal li Qaawa’ junelik ak wan choq’ qe.
Li rusilal a’an “jun choxahil b’e re tenq’ ut kawilal … jun wankilal li naxkanab’eb’ li winq ut eb’ li ixq chixtawb’al li junelik yu’am ut li taqenaqil loq’al chirix xyalb’aleb’ xq’e chi kaw.”10 Li rusilal ut li ru aj rahonel wankeb’ sa’ qab’een laa’o chiru chixjunil li qab’e naq yoo chiqamusiq’ankil, chixseeb’ob’resinkil li qiiq, chiqakawob’resinkil, chiqak’irtesinkil, chiqilb’al ut naab’al paay chik chan ru “[naxk’e xtenq’ankileb’] lix tenamit,” us ta neke’tichk’ok chiru li laatz’ ut ka’ch’in ruhil b’e.11Li jalb’a-k’a’uxlej a’an jun maatan re li Dios li wan junelik choq’ qe li nokoxkanab’ ut naxk’e qak’ulub’ re xik chiruheb’ li sachk chi moko nasach ta lix kawil qach’ool.
Li jalb’a-k’a’uxlej moko a’an ta li xkab’ xk’uub’anb’il na’leb’ wi nokopalto’k.
Li jalb’a-k’a’uxlej a’an lix k’uub’anb’il na’leb’, xb’aan naq naxnaw naq toopalto’q.
A’an a’in li evangelio re jalb’a-k’a’uxlej, ut jo’ kixye li Awa’b’ej Russell M. Nelson, a’anaq “jun tzolok chiru chixjunil li qayu’am.”12Sa’ li tzolok a’in chiru chixjunil li qayu’am, li loq’laj wa’ak a’an chan ru naq li Qaawa’ naxk’e li qokeb’aal sa’ lix kuyb’al li maak.
Wi nokotz’aqon rik’in jun yotʼbʼil chʼoolej ut jun tuulanil musiqʼej, a’an naxk’e rajlal xamaan lix kuyb’al qamaak, naq yooko chi b’eek chiruheb’ li sachk chiru chixjunil li b’e re li sumwank.
Xb’aan naq “us ta wankebʼ xmaak, nujenaq xsaʼ inchʼool rikʼin xtoqʼobʼankilebʼ ru.”13A’b’an, jarub’ sut tixkuy li qamaak?
Jo’ k’ihal xnajtil li royb’enihom?
Jun sut, laj Pedro kixpatz’ re li Kolonel: “Qaawa’, jar sut tento tinkuy xmaak li was wiitz’in li taamaakob’q chiwu?
Ma toj wuqub’ sut?”14Chanchan naq, laj Pedro kixk’oxla naq wuqub’ a’an jun li ajl li jwal nim xteram re xk’utb’al naq maak’a’ xna’leb’ li nakuyuk chi naab’al sut, ut naq li kuyum tento raj taawanq xraqik.
Sa’ xsumenkil, li Kolonel kixye re laj Pedro naq mirajla—naq ink’a’ raj tixk’e rajlil li kuyuk maak.“Ink’a’ ninye aawe naq wuqub’ sut ajwi’, lajeeb’ xkaak’aal sut b’an chi wuqutq.”15Relik chi yaal, li Kolonel arin moko yoo ta chixk’eeb’al rajlil toj sa’ 490 sut.
A’an chanchan raj ta wi’ naq li tz’aqonk sa’ li loq’laj wa’ak wan raj xraqik sa’ 490 sut, ut sa’ li rajlil 491 laj tz’ilol ajl sa’ choxa tixye, “Chinaakuy, a’b’an laa hu re li jalb’a-k’a’uxlej x’oso’ ru—toj anajwan ut chalen chik wankat aajunes.”Li Qaawa’ kiroksi li ajl lajeeb’ xkaak’aal sut chi wuqutq jo’ jaljookil ru aatin re lix tojb’al rix li maak kixb’aanu li maak’a’ roso’jik, lix rahom li maak’a’ roso’jik, ut li rusilal li maak’a’ roso’jik.
“Relik chi yaal, ut joʼ kʼihal sut teʼxjal xkʼaʼuxl lin tenamit laaʼin tinkuy li qʼetok aatin xeʼxbʼaanu chiwu.”16A’an ink’a’ naraj naxye naq li loq’laj wa’ak na’ok jo’ jun liceens re maakob’k.
A’an jun reheb’ lix yaalal naq wan li raqal aatin a’in sa’ lix hu laj Moroni: “Aʼbʼanan joʼ kʼihal sut keʼxjal xkʼaʼuxl ut keʼxsikʼ xkuybʼal, chi anchal li rajomebʼ, keʼkuyeʼ xmaak.”17Li anchal ajom naraj naxye tz’aqal yalok q’e ut jun li tz’aqal jalaak.
“Jalaak” a’an tz’aqal li aatin li naroksi li K’utul Raqal reheb’ li Loq’laj Hu re xch’olob’ankil li jalb’a-k’a’uxlej: “Xjalajik li qakʼaʼuxl ut li qachʼool li naʼakʼobʼresink re li kʼaʼru naqakʼoxla chirix li Dios, chiqix laaʼo, ut chirix li qayuʼam.”18 Li jalaak a’an naxk’am chaq li chaab’ilo’k sa’ musiq’ejil.
Jo’kan ut, li qanumik chi uub’ej moko naraj ta naxye naq ka’ajwi’ tooxik chiruheb’ li sachk, a’ b’an li chaab’ilo’k chiruheb’ li sachk chi moko nasach ta lix kawil qach’ool.Chirix li jalaak, k’oxlahomaq li saqen ruhil na’leb’ a’in: “Li k’a’aq re ru li ink’a’ najala juntaq’eet nakana.” Rik’in li yaal a’in ink’a’ nawaj xhob’b’al lee chaab’il na’leb’, a’b’an a’an lix chaab’il na’leb’ li Awa’b’ej Boyd K. Packer, li kixye chirix a’an, “Ut naq nokoraqe’ chi jalaak—oso’jenaqo.”19Xb’aan naq ink’a’ naqaj xkanab’ankil li chaab’ilo’k toj reetal naq nokowulak jo’ chanru li Kolonel,20 tento tooxaqliiq rajlal sut naq nokot’ane’, rik’in rajom qach’ool chi k’iik ut chi xik chi uub’ej us ta lix majelal qametz’ew.
Sa’ lix majelal qametz’ew, a’an naru naxye qe: “Tz’aqal choq’ aawe li wusilal, xb’aan naq lin wankil tz’aqal nak’utunk sa’ xmajelal li metz’ew.”21Ka’ajwi’ rik’in li k’iila jalam-uuch malaj li k’iila reetalil li k’iik naru naqak’e reetal li qak’iijik sa’ qajunxaqalil.
Li qak’iijik sa’ musiq’ej wan naq ink’a’ naqak’e reetal wi ink’a’ naru chi’ile’k chiru lix lemul li k’a’ru numenaq.
Us raj wi noko’ilok chiqix rik’in lix lemul li k’a’ru numenaq re xk’eeb’al reetal li qachaab’ilal re qamusiq’ankil re “teetiikisi eeribʼ chi uubʼej chi xaqxookex junelik rikʼin li Kristo, rikʼin tzʼaqal xlemtzʼunkil li yoʼonink.”22Wan lin junelikil b’antioxihom xb’aan lix rarookil chaab’ilaleb’, lix kuyumeb’, ut lix najtil oyb’eninkeb’ li qaChoxahil Yuwa’ ut li Kolonel, li neke’xk’e naab’al xkab’il li qahoonal sa’ li qab’e re q’ajk b’ar wi’ wankeb’ a’an.
Sa’ xk’ab’a’ li Jesukristo, amen.
Dear sisters, how we love you!
As we watched that beautiful video, did you see your own hand reaching out to help someone along that covenant path?
I was thinking about a young Primary girl named Brynn who has only one hand, and yet she uses that hand to reach out to bless her family and her friends—Latter-day Saints and those of other faiths.
Isn’t she beautiful?
And so are you!
Sisters, we can offer hands to help and hearts to hasten Heavenly Father’s wonderful work.Just as our faithful sisters in the scriptures, such as Eve, Sarah, Mary, and many others, knew their identity and purpose, Brynn knows that she is a daughter of God.1 We too can know of our own divine heritage as beloved daughters of God and the vital work He has for us to do.The Savior taught, “If any man will do his will, he shall know of the doctrine.”2 What do we need to know and do “to live with him someday”?3 We can learn from the story of the rich young man who asked Jesus what he needed to do in order to receive eternal life.Jesus answered him, “If thou wilt enter into life, keep the commandments.”The young man asked Him which ones he should keep.
Jesus then reminded him of several of the Ten Commandments we are all familiar with.The young man responded, “All these things have I kept from my youth up: what lack I yet?”Jesus said, “If thou wilt be perfect, go and sell that thou hast, and give to the poor, and thou shalt have treasure in heaven: and come and follow me.”4Jesus called him to become a part of His work—the work of a disciple.
Our work is the same.
We are to “lay aside the things of [the] world, … cleave unto [our] covenants,”5 and come unto Christ and follow Him.
That’s what disciples do!Now, sisters, let’s not start beating ourselves up because the Savior spoke to the rich young man about becoming perfect.
The word perfect in this account was translated from a Greek word that means “complete.” As we try our best to move forward along the covenant path, we become more complete and perfect in this life.Like the rich young man in Jesus’s day, sometimes we are tempted to give up or turn back because maybe we think we can’t do it alone.
And we are right!
We cannot do the difficult things we have been asked to do without help.
Help comes through the Atonement of Jesus Christ, the guidance of the Holy Ghost, and the helping hands of others.A faithful single sister recently testified that through the Atonement, she found strength to use her helping hands and willing heart to raise the four children her sister had left behind when she died of cancer.
That reminded me of something Elder Neal A. Maxwell said: “All the easy things that the Church has had to do have been done.
From now on, it’s high adventure, and followership is going to be tested in some interesting ways.”6 You have been sent to earth in this dispensation of time because of who you are and what you have been prepared to do!
Regardless of what Satan would try to persuade us to think about who we are, our true identity is that of a disciple of Jesus Christ!Mormon was a true disciple who lived in a day when “every heart was hardened, … and there never had been so great wickedness among all the children of Lehi.”7 How would you like to have lived in that day?
And yet Mormon boldly declared, “Behold, I am a disciple of Jesus Christ, the Son of God.”8Don’t you love Mormon?
He knew who he was and what his mission was and was not distracted by the evil that surrounded him.
In fact, he considered his calling to be a gift.9Think what a blessing it is to be called to give our gift of daily discipleship to the Lord, declaring in word and deed, “Behold, I am a disciple of Jesus Christ!”I love the story President Boyd K. Packer told of a dear sister who was ridiculed for following the prophet’s counsel to store food.
The one who criticized suggested that if times became desperate, her leaders would ask her to share her food storage with others.
Her simple and resolute response as a true disciple was, “At least I will have something to bring.”10I love the women of the Church, young and old.
I have seen your strength.
I have seen your faith.
You have something to give and are willing to give it.
You do this without fanfare or publicity, drawing attention to the God we worship, not yourselves, and with no thought of what you will receive.11 That’s what disciples do!I recently met a young woman in the Philippines whose family became less active in the Church when she was only 7 years old, leaving her alone to walk a dangerous road to church week after week.
She told how at age 14 she decided that she would stay true to her covenants so she would be worthy to raise her future family in a home “blessed by the strength of priesthood pow’r.”12 The best way to strengthen a home, current or future, is to keep covenants, promises we’ve made to each other and to God.That’s what disciples do!A faithful Japanese sister and her husband visited our mission in Korea.
She didn’t speak Korean and was limited in her ability to speak English, but she had a willing heart to use her unique gifts and helping hands to do the Lord’s work.
That’s what disciples do!
She taught our missionaries how to do a simple piece of origami—a mouth that could open and shut.
She then used the few English words she knew to teach the missionaries to “open their mouths” to share the gospel—a lesson they will never forget, nor will I.Visualize for a minute you and me standing together with the other millions of sisters and brothers in His Church, going forth boldly, doing what disciples do—serving and loving like the Savior.
What does it mean to you to be a disciple of Jesus Christ?Mormon Helping Hands vests and shirts have been worn by hundreds of thousands of selfless disciples of Jesus Christ who have embraced the opportunity to provide temporal service.
But there are other ways to serve as devoted disciples.
Imagine with me some of the possible spiritual “help wanted” signs related to the work of salvation:Help wanted: parents to bring up their children in light and truthHelp wanted: daughters and sons, sisters and brothers, aunts and uncles, cousins, grandparents, and true friends to serve as mentors and offer helping hands along the covenant pathHelp wanted: those who listen to the promptings of the Holy Ghost and act on impressions receivedHelp wanted: those who live the gospel daily in small and simple waysHelp wanted: family history and temple workers to link families eternallyHelp wanted: missionaries and members to spread the “good news”—the gospel of Jesus ChristHelp wanted: rescuers to find those who have lost their wayHelp wanted: covenant keepers to stand firm for truth and rightHelp wanted: true disciples of the Lord Jesus ChristYears ago, Elder M. Russell Ballard issued a clarion call to the sisters of the Church when he said:“Between now and the day the Lord comes again, He needs women in every family, in every ward, in every community, in every nation who will step forward in righteousness and say by their words and their actions, ‘Here am I, send me.’“My question is, ‘Will you be one of those women?’”13I hope each of us can answer with a resounding “Yes!” I close with the words of a Primary song:We are cov’nant [daughters] with a gift to give.We will teach the gospel by the way we live.With each word and action, we will testify:We believe, and we serve Jesus Christ.14As true disciples, may we offer our willing hearts and our helping hands to hasten His work.
It does not matter if, like Brynn, we have only one hand.
It does not matter if we are not yet perfect and complete.
We are devoted disciples who reach out and help each other along the way.
Our sisterhood reaches across the generations to those faithful sisters who have walked before.
Together, as sisters and in unity with living prophets, seers, and revelators with restored priesthood keys, we can walk as one, as disciples, as servants with willing hearts and hands to hasten the work of salvation.
As we do so, we will become like the Savior.
I so testify in the name of Jesus Christ, amen.
Jun roxk’aal chihab’ chaq anajwan, kintaqe’ sa’ lix na’ajej b’ar wi’ nachunlan laj b’eresihonel li nimla b’eleb’aal ch’iich’ camión, chixk’atq lix Jan, lin chaq’al ru ixaqil, ut laj Scotty, li qach’ina kach’in.
Yooko xkamb’al sa’ jalan chik tenamit jun nimla iiq re xkab’lankil jun li kab’l.Sa’ eb’ li kutan a’an moko wan ta jun li eetalil tz’iib’anb’il re naq taqoksi li k’aamalsa’ ut chunleb’aal reheb’ li kok’al chi sa’ li b’eleb’aal ch’iich’; jo’kan naq li wixaqil yoo xkamb’al chi q’alq’o sa’ ruq li qaraarookil alal.
Kink’oxla raj naq a’an ki’ok xk’a’uxl naq kixye: “nim xteram chiru li ch’och’ b’ar wi’ wanko”.Naq yooko chaq chixkub’sinkil li b’e Donner Pass xk’ab’a’ sa’ jun raqal taqsink b’e, chi sa’ li b’eleb’aal ch’iich’ ki’ok chi nujaak rik’in sib’ sa’ junpaat ut sachaamil, ut ink’a’ nokoru chi ilok; ut ch’a’aj li musiq’ak.Sa’ li nimla b’eleb’aal ch’iich’ a’in, li xaqlijik moko tz’aqal ta re naq taakub’eeq lix seeb’al xikik chi junpaat.
Kinyal inq’e rik’in k’a’aq re ru re li b’eleb’aal ch’iich re naq taaxaqliiq.Ut tz’aqal naq yookin chi xaqliik chire li b’e, ut naq toj maji’ kooxaqliik chi tz’aqal, li wixaqil kixte li okeb’aal re li b’eleb’aal ch’iich’ ut kixk’ut rib’ rik’in li k’uula’al q’alq’o sa’ ruq.
Ut maak’a’ kinru xb’aanunkil naq kiwileb’ naq ke’tolk’osink sa’ li ch’och’.Tojo’ naq kinxaq’ab’ li b’eleb’aal ch’iich’, kin’el sa’ junpaat ut kin’aalinak chi anchal lin ch’ool sa’ xyanq li pek ut li pim, ut kinq’aluheb’.
Sa’ xb’een lix tel lix Jan kixtoch’ rib’ ut yoo chaq chi elk li kik’, a’b’an a’an ut li qalal yo’yookeb’.
Kinq’aluheb’ rik’in xkawil inmetz’ew naq toj yoo chi elk li poks chire li b’e.Ut naq xnume’ lin xiw ut kinru chi musiq’ak, kinye: “K’a’ru yookat chixk’oxlankil?
Ma nakanaw li xiwajel xb’aanunkil a’an?
Naru raj naq xexkam!”Kinril, rik’in lix ya’al li ru sa’ xko li kiq’eqo’ xb’aan li sib’, ut li k’a’ru kixye we kixtoch’ li waam ut toj anajwan ninwab’i sa’ lin xik: “Yal junes kiwaj xyalb’al xkolb’al li qalal”.Ut tz’aqal aran kintaw ru naq a’an kixkoxla naq li ch’iich’ yoo chi k’atk ut kixuwak naq li b’eleb’aal ch’iich’ taapuq’e’q ut tookamq.
A’b’anan, laa’in ninnaw naq yal jun ch’a’ajkilal kiwan sa’ li kaxlan xam, xuwajel, a’b’an ink’a’ nakamsink.
Kiwil lin raarookil ixaqil, ut naxch’e’ rik’in xq’unal lix jolom li qakach’in, ut kinpatz’ we, k’a’ru chi ixq tixb’aanu k’a’ruhaq xuwajel ut chi anchal moko wan ta xna’leb’.Li k’a’ru xqanumsi nim xuwajel xqak’ul raj sa’ li qeek’ahom jo’ sa’ li ch’a’ajkilal kiwan sa’ li kaxlan xam re li motor.
A’b’anan, naq xqanumsi bayaq li hoonal ink’a’ koo’aatinak–sa’ wiib’al naqak’oxla naq li jun chik wan xmaak chiru li xqanumsi–sa’ xraqik xqawotz li qeek’ahom chan ru koo’aatinak naq nokotiqob’ak.
Li qeek’ahom xqawotz re rahok ut naq kooxuwak xb’aan naq ink’a’ naqaj naq li jun chik tixk’ul li rahilal, koxkol naq li xuwajel ch’a’ajkilal xqanumsi moko us raj choq’ re li qaraarookil sumlajik.Laj Pablo kixtz’aama: “Mi’elk chi xtz’uumal eere yib’ aj aatin, a’anaq b’an li chaab’il, li nawaklesink ch’oolej b’ar wi’ aajel ru, re naq trusilaheb’ li te’ab’inq” (ilomaq Efesios 4:29).
Li raatin toj naqab’i sa’ xtz’aqalil.K’a’ru naraj xyeeb’al choq’ eere li aatin “Maajun yib’ aj aatin”?
Chiqajunilo naqeek’a rajlal xnimal li josq’il; li qe ut li jalaneb’ chik.
Kilom naq neke’xpo’ lix na’leb’ b’ar wi’ wankeb’ naab’al kristiaan.
Naqeek’a jo’ jun “xamlel” sa’ li qaam naq yooko chi b’atzunk, ut naq naqasik’ ani tixjolomi li qatenamit ut jo’kan ajwi’ sa’ li qochoch.Chi jo’q’ehaq li kok’aleb’ ne’keraatina lix rarookil yuwa’ rik’in aatin chanchan jun li yok’leb’ ch’iich’ naab’al xq’esnal.
Eb’ li sumaatin, li kexwotz k’a’aq re ru ke’xk’ul chaq jwal nim xb’ihomal ut xk’unal, neke’xsach lix b’e ut lix kuyum chirib’ileb’ rib’ ut neke’xtaqsi lix yaab’ xkux.
Li junjunqo laa’o, us ta laa’o ralal xk’ajol li sumwank re jun Choxahil Yuwa’b’ej nokoxra, ak kiraho’ li qach’ool xb’aan naq xqaraq aatin sa’ junpaat xb’aan naq naqataqsi kib’ chixk’oxlankil naq nim chik li qatiikilal chiruheb’ li qakomon.
Noko’aatinak chi maak’a’ naqak’oxla ut rik’in kawil aatin ut maji’ naqataw ru li k’a’ru yoo chi uxmank jo’ chan ru neke’ril li jalaneb’ chik.
Chiqajunilo ak xwan li qahoonal re xtzolb’al chan ru li aatin nasachok ut naru xjalb’al jun xuwajel na’leb’ li tixk’am chaq li kamk.Jun li tziib’anb’il esil tojo’ ke’xtaqla chaq li Xb’eenil Awab’ejil naxch’olob’ chi ch’olch’o: “Lix Evangelio li Jesukristo naxk’ut qe chi rahok ut chixk’ulb’al chixjunileb’ li komon rik’in chaab’ilal, jo’kan ajwi’ naq moko wanqo ta sa’ k’ulub’” (Hu reheb’ li Xb’eenil Awab’ejil chirix li sumlaak li winq rik’in jun chik winq ut li ixq rik’in jun chik ixq, 9 re li po enero re li chihab’ 2014).
K’a’jo’ xnimal ru xjultikankil naq nokoru chi tz’aqonk chi kok’ aj xsa’ rik’ineb’ neke’xjolomi li q tenamit, ut q’axal wi’chik naq naqil li ruchich’och’ sa’ jalan ilob’aal!Sa’ li Proverbios, laj Salomon naxk’e qana’leb’: “Li nasumenk rik'in q'unil aatin, naxkotz li josq'il; a'ut li nasumenk sa' josq'il, naxnimob'resi li ch'a'ajkilal” (Proverbios 15:1).
“Li nasumenk rik’in q’unil aatin” a’an naraj xyeeb’al naq naqak’oxla li k’a’ru naqasume; li aatin ch’olanihom re jun ch’oolej kub’enaq.
Ink’a’ naraj xyeeb’al naq maajo’q’e too’aatinaq chi tiik ut naq ink’a’ toocha’ajko’ rik’in junaq xyaalal tzol’leb’.
Li xaqxookil aatin chiru li k’a’ru naxye naru naq taawanq xq’unil sa’ musiq’ej.Sa’ lix Hu laj Mormon wan jun esil nim xwankil naq chan ru aatinak chi chaab’il naq wan li cha’ajkilal rik’in laa sum aatin.
Ke’xtaqla chi sutq’iik sa Jerusalen li ralaleb’ lix Sariah ut laj Lehi re xsik’b’al li perel ch’iich’ bronce ut maji’ neke’sutq’i chaq.
Lix Sariah naxk’oxla naq wankeb’ sa’ xuwajel naq ke’xsak’eb’; kinujaak chi josq’il ut naraj xsik’b’al xmaak junaq.Ab’ihomaq li esil chan ru naril laj Nefi, li ralal: “Xb’aan naq (lin na’) kixk’oxla naq koo’oso’ chaq chiru li yamyookil ch’och’; ut kixwech’ ajwi’ rix lin yuwa’, kixye naq a’an jun winq aj matk’; kixye: k’e reetal, laa’at xatk’amok qab’e chi elk chaq sa’ xch’och’il li qeechanihom, ut eb’ li walal maak’a’eb’ chik, ut laa’o too’oso’q sa’ li yamyookil ch’och’ ” ((ilomaq 1 Nefi 5:2).Jo’kan ut, qatz’ilaq rix li k’a’ru xk’oxla chaq lix Sariah.
Nareek’a li ch’a’ajkil chi naab’al xk’a’uxl chiru lix sutq’iiq li ralaleb’, li kok’ aj xsa’ neke’xwech’ rib’ chirib’il rib’, b’ar wi’ ke’raj xkamsinkil lix b’elom.
Ut kixjal lix cha’qalil ochoch ut eb’ li ramiig rik’in jun muheb’aal t’ikr sa’ jun najtil yamyookil ch’och’ ut toj saaj ixq re taawanq xkok’al.
Tz’aqal b’ar wi’ naab’al xuwajel, nak’utun naq a’an kipisk’ok jo’ jun ixq kaw xmetz’ew – a’b’an moko xk’oxla ta chi us – toj sa’ xnimal teram li b’eleb’aal ch’iich’ naq yoo chi b’e’ek, naq yoo chixyalb’al xkolb’al lix junkab’al.
Kixye re lix b’elom li junjunq aatin kichal xb’aan xk’a’uxl a’b’an sa’ josk’il, nawiib’an xch’ool ut li maak; li aatin re chixjunileb’ li winq ut ixq jo’ yoo chi aatinak rik’in xnimal seeb’al.Li profeet Lehi kirab’i lix xiw naxk’am chaq lix josq’il li rixaqil.
Tojo’ naq kixsume sa’ tiikilal sa’ li aatin re uxtaan.
Xb’een wa, kixsume naq yaal naq li k’a’aq re ru nak’utun chan ru naril chaq a’an: “Ut … lin yuwa’ kiraatina, ut kixye: Ninnaw naq laa’in jun winq aj matk’, … [a’b’an wi’] kinkana raj b’an Jerusalen, [koo’oso’ raj] rochb’eeneb’ li was wiitz’in” (ilomaq 1 Nefi 5:4).Tojo’ naq ki’aatinak chirix lix xiw lix Sariah chirix chaab’ilal li raraleb’, jo’ chanru li Santil Musiq’ej kixye re:“Aʼbʼan kʼe reetal, inkʼulum jun li chʼochʼ yeechiʼinbʼil, ut rikʼin li naʼlebʼ aʼan nasahoʼ inchʼool; relik chi yaal, ut ninnaw naq li Qaawaʼ tixkolebʼ chaq li walal saʼ ruqʼ laj laban…Ut joʼkaʼin li raatin lin yuwaʼ, laj Lehi, naq kixkʼojobʼ xchʼool lix Sariah lin naʼ chiqix laaʼo, naq toj yooko chi bʼeek chiru li yamyookil chʼochʼ ” (1 Nefi.
5:5–6).Sa’ li kutan a’in wan jun nimla rajb’al naq li winqeb’ ut li ixqeb’ te’raw lix oxloq’ink chirib’il rib’ re xjachb’al lix jalanil li k’a’ru naqapaab’ ut k’a’ru naqab’aanu, ut lix nimal julel li k’a’ru naqab’aanu jalan.
Moko naru ta xnawb’al chixjunil nanume’ sa’ li qak’a’uxl ut sa’ li qam, ut jo’kan ajwi’ xtawb’aal ru chi tz’aqal li taqanumsi ut taqab’aanu li junjun laa’o.A’ut, k’a’ru taa’uxmanq rik’in li “yib’ aj aatin” li kixye chaq laj Pablo wi xb’een wa taqoksi raj li chaab’ilal ut li rahok chiru li naxk’ul chaq li qakomon?
Ut xtawb’al ru chi tz’aqal toj b’ar nawulaq li k’a’ru moko tz’aqal ta re ru wik’in, nintz’aama eere, rik’in lee k’oxlahom uxtaan chirixeb’ lee komon, yehomaq li patz’om a’in: “Ut laa’at k’a’ru nakak’oxla?”.Ma wan sa’ lee ch’ool naq li Qaawa’ sach xch’ool li proofet aj Samuel ut aj Saul naq kixsik’ choq’ rey re Israel aj David re Belen, jun aj ilol karneer?
Li Qaawa’ kixye re lix profeet: “Ab'an li naril li Dios, maawa' a' li naril li winq: li winq naril chanru na'ilok junaq, ab'an li Qaawa' naril li ch'oolej” (1 Samuel 16:7).Naq li b’eleb’aal ch’iich’ kinujaak rik’in li siib’, li k’a’ru xb’aanu li wixaqil moko naxk’ut ta lix xiw re xkolb’al li qalal.
Laa’in ajwi’ kinb’aanu jo’ jun aj kolonel naq ink’a’ xwulaq chiwu li kixb’aanu.
Jo’ jun sachb’a-ch’oolej, maak’a’ aj-e ani wan rajb’al.
Li k’a’ru na’ajman a’an naq taqab’i qib’ chiqib’il qib’ ut xtawb’al ru chan ru naril li jun chik.Naq naqayal qaq’e chirilb’al chan ru neke’ril jalaneb’, tixjaltesi li “yib’ aj aatin” sa’ “li usilal k’eeb’il”.
Li apóstol Pablo naxtaw ru a’an ut chiqajunilo laa’o nokoru xtawb’al ajwi’ ru.
Maare ink’a’ tixjal ut ink’a’ ajwi’ tixtuqub’ li ch’a’ajkilal, a’b’an maare taaruuq rik’in li usilal k’eeb’il naq toojale’q.Ninwotz eere chirix li Kolonel nim xrahom, li “naari li qaam” ut naxnaw k’a’ru naqak’oxla.
Ninch’olob’ xyaalal naq nokoru “xk’eeb’al li usilal” chiru li maatan re jun ch’ina xyaab’ kuxej ut q’un na’aatinak.
Li maatan re li Santil Musiq’ej, wi naqaj, naru taa’oq sa’ xchamal li qaam xb’aan li qeek’ahom ut chan ru wankeb’ li jalan komon, ree te’ruq xjalb’al jun na’ajej xuwajel ru sa’ jun santil na’ajej.
Sa’ xk’ab’a’ li Jesukristo.
Amen.
Ka’ch’in xnumik lix Waklijik chi yo’yo ut lix Taqik li Jesus, li Apostol aj Pedro kixk’ut: “Che’xnawaq b’i’ chixjunileb’ … naq li Jesus a’in li xek’e laa’ex chiru krus, a’an kixaqb’aak xb’aan li Dios choq’ Qaawa’ ut Kristo.” Eb’ li ke’ab’ink re ke’toch’e’ xch’ool ut ke’xpatz’ re laj Pedro ut reheb’ li komon: “Ex qas qiitz’in, k’a’ru tento taqab’aanu?”1 Toja’ ut naq ke’ab’in chiru lix k’utum laj Pedro rik’in sahil ch’oolejil.Wulaj a’an li domingo re li Paswa, ut nawoyb’eni naq natoch’e’ ajwi’ qach’ool re naq taqak’e reetal li Kolonel, taqajal qak’a’uxl, ut too’ab’inq chiru rik’in sahil ch’oolejil.Sa’ li jolomil ch’utub’aj-ib’ a’in taqab’i lix musiq’anb’il b’eresihom laj jolominel re li Iglees, winqeb’ ut ixqeb’.
Sa’xnawb’al naq taatoch’e’q li qach’ool xb’aan li raatineb’, ninpatz’ eere sa’ li ewu a’in: “Ex ixq ut komon ixq, k’a’ru tento taqab’aanu?”Jo’ li awa’b’ej re li Komonil re Tenq’ank, junaq 150 chihab’ chaq anajwan, li xEliza R. Snow kixye reheb’ li komon ixq: “Li Qaawa’ xteneb’ ninqi k’anjel sa’ qab’een.”2 Ninch’olob’ xyaalal naq toj yaal li raatin anajwan.Lix Iglees li Qaawa’ naraj ixqeb’ b’eresinb’ileb’ xb’aan li Musiq’ej li te’roksi lix maatan k’eeb’il re li junjunq re xch’olaninkil, aatinak, ut xkolb’al rix lix yaalalil li evangelio.
Li qamusiq’anb’il na’leb’ ut li qawankil chi na’leb’ank jwal aajeleb’ ru re xkab’lankil lix awa’b’ejihom li Dios, li tz’aqal naraj naxye xb’aanunkil li qatz’aqom re xk’amb’al li kolb’a-ib’ reheb’ li ralal xk’ajol li Dios.Xkab’lankil li awa’b’ejihom rik’in li ch’olaninkNaqakab’la li awa’b’ejihom naq naqach’olani jalaneb’.
A’b’anan, li xb’een ralal li Dios li tento taqak’iresi sa’ li evangelio k’ojob’anb’il wi’chik, a’an laa’o sa’ junesal.
Li xEmma Smith kixye: “Nawaj naq taawanq wik’in lix Musiq’ li Dios re tinnaw ut tink’oxla wib’ sa’ junesal, re naq tinq’ax ru yalaq paay chi na’leb’ li ink’a’ tinixb’eresi re xtawb’al li taqenaqil loq’al.”3 Tento taqak’iresi jun xaqxookil paab’aal chirix lix evangelio li Kolonel ut tento tooxik chi ub’ej, chi k’eeb’il qametz’ew xb’aaneb’ li sumwank re li santil ochoch, toj sa’ li taqenaqil loq’al.K’a’ru nak’ulman naq wankatq qana’leb’ maak’a’eb’ xna’aj sa’ lix evangelio li Jesukristo k’ojob’anb’il wi’chik?
Re xkanab’ankileb’ maare taa’ajmanq li tenq’ ut li ch’olanink, jo’ xk’ulman wik’in.Naq kinyo’la’, inna’ inyuwa’ ke’raw jun xche’ul li magnolias chirix qochoch re naq taawanq raj magnolias sa’ lin sumlajik, li taa’uxmanq raj sa’ lix najter paab’aaleb’ lin xe’toon.
A’b’an sa’ lix kutankil lin sumlajik, maak’a’eb’ inna’ inyuwa’ chink’atq ut maa’k’a’eb’ li magnolias, xb’aan naq jo’ jun komon sa’ li Iglees yookin chixketb’al jun chihab’ chalen chaq inkub’iha’, xkohin aran Lago Salado, Utah, re xk’ulb’al li tiqib’aak sa’ li santil ochoch ut re tintz’ape’q sa’ junajil rik’in laj David, lin sum aatin.Naq kin’el chaq Louisiana ut wulak we sa’ Utah, kinixchap jun k’oxlahom naq maak’a’ injunkab’al.
Naq toj maji’aq nawulak xkutankil li sumlaak, tinkanaaq raj sa’ rochoch xkab’ xna’chin laj David, li neke’xk’ab’a’in Ikan Carol.Aran kinwan, jo’ aj jalanil tenamit sa’ Utah, ut tinkanaaq raj sa’ rochoch junaq li ink’a nawb’il ru inb’aan rub’elaj naq tintz’ape’q sa’ junajil—choq’ re li junelik q’e kutan—rik’in jun junkab’al li moko jwal ta nawb’il ru inb’aan.
(Us b’an naq kinra ut kinkanab’ wib’ chiru li ani taa’oq choq’ inb’eelom ut chiru ajwi’ li Qaawa’!
)Naq xaqxookin chaq chiru rokeb’aal li rochoch li Ikan Carol, kika’ch’ino’inch’ool.
Kitehe’ li okeb’aal—laa’in kinkana chi xaqxo jo’ jun ch’ina imul xuwajenaq—ut li Ikan Carol, chi maak’a’ kixye, kixye’ li ruq’ ut kinixq’alu.
A’an, li maak’a’ xkok’al, kixnaw—lix ch’ool aj ch’olaninel—naq aajel chiwu jun na’ajej b’ar wi’ sa tinweek’a.
Ay, q’axal kik’ojob’aak inch’ool ut k’a’jo’ xchaab’ilal li hoonal a’an!
Kisach lin xiw, ut aran kiweek’a naq xaqab’anb’ilin sa’ jun musiq’anb’il na’ajej re kolb’a-ib’.Li rahok a’an xk’eeb’al xna’aj jalanaq chik sa’ laa yu’am, jo’ kixb’aanu li Ikan Carol choq’ we.Eb’ li na’b’ej neke’xk’e chi yaal na’ajej sa’ xjunxaqalil re xch’olaninkil lix k’uula’al li toj maji’ nayo’la chaq—ut naoyb’eenik naq neke’xk’e ajwi’ xna’aj sa’ xch’ooleb’ naq yoo chixk’iresinkileb’—a’b’an li ch’olanink maawa’ yal xk’irisinkileb’ li kok’al.
Li xEva kixk’ab’a’in “na’b’ej” naq toj maji’ ke’wan chaq xkok’al.4 Ninpaab’ naq li “wank choq’ na’b’ej” naraj naxye “k’ehok yu’am.” K’oxlahomaq chanru nekexk’ehok yu’am.
Naru naraj naxye xk’eeb’al yu’am sa’ k’a’uxlej re li ani maak’a’ xyo’onihom malaj yu’am sa’ musiq’ej re li ani nawiib’an xch’ool.
Rik’in xtenq’ li Santil Musiq’ej, naru taqayo’ob’tesi jun na’ajej re xk’irtesinkileb’ li ani tz’eqtaananb’il, li xik’ na’ile’, ut laj jalanil tenamit.
Rik’in li q’un aj na’leb’ a’in li jwal xnimaleb’ ru, naqakab’la lix awa’b’ejihom li Dios.
Ex komon ixq, chiqajunilo kook’ulun sa’ li ruchich’och’ rik’ineb’ li q’un aj maatan a’in re k’ehok yu’am, re rahok, ut re wank choq’ na’b’ej xb’aan naq a’an a’an lix k’uub’anb’il na’leb’ li Dios.Xtaaqenkil lix k’uub’anb’il na’leb’ ut okenk jo’ jun aj kab’lanel re li awa’b’ejihom naraj li mayejak chi maak’a’ royb’eninkil chirix.
Laj Orson F. Whitney kixtz’iib’a: “Chixjunil li narahob’tesin qe ut chixjunil li naqakuy, q’axal wi’chik naq naqab’aanu rik’in xnimal qakuyum, … naxsaqob’resi li qaam … ut nokoxk’e chi k’anjelak rik’in sa’ q’unil ut rik’in tz’aqal rahok, … ut chiru li … k’aachi’ink ut li ch’a’ajkilal, naqak’ul li qatzolb’al … li nokoxjuntaq’eeta b’ayaq chik rik’in li qaYuwa’ ut li qaNa’ sa’ choxa.”5 Eb’ li yalox-ix re saqob’resink a’in tohe’xk’am rik’in li Kristo, li naru toxk’irtesi ut tixnimob’resi li qaseeb’al sa’ xb’aanunkil li k’anjel re li kolb’a-ib’.Xkab’lankil li awa’b’ejihom rik’in aatinak ut yehok nawomJo’kan ajwi’ naqakab’la li awa’b’ejihom naq noko’aatinak ut naqaye qanawom chirix li yaal.
Naqataaqe li reetalil li Qaawa’.
A’an na’aatinak ut nak’utuk rik’in kawilal ut xwankilal li Dios.
Ex komon ixq, laa’o ajwi’ tooruuq chixb’aanunkil.
Eb’ li ixq sa neke’ril xch’utub’ankileb’ rib’ re aatinak!
Naq took’anjelaq rik’in xwankil li tijonelil k’eeb’il chaq qe, li aatinak ut li ch’utub’ank-ib’ naqab’aanu te’ok choq’ xk’utum ut xb’eresihom li evangelio.Li Hermana Julie B. Beck, li kiwan chaq choq’ Awa’b’ej re li Komonil re Tenq’ank, kixk’ut: “Li maatan re xk’ulb’al ut k’anjelak chi k’ulub’ejo rik’in li musiq’anb’il na’leb’ k’eeb’il re li junjunq a’an li eechej q’axal nim xwankil li naru taqak’ul sa li yu’amej a’in.
… Na’ajman xyalb’al qaq’e sa’ chixjunil hoonal.”6Lix musiq’anb’il na’leb’ li Santil Musiq’ej toxtiikisi chi tzolok, aatinak, ut k’anjelak a’ yaal jo’ chanru li yaal maak’a’ roso’jik—li yaal re li Kolonel.
Naq q’axal wi’chik taqataaqe li Kristo, q’axal wi’chik taqeek’a lix rahom ut lix b’eresihom; naq q’axal wi’chik taqeek’a lix rahom ut lix b’eresihom, q’axal wi’chik taqaj aatinak ut xk’utb’al li yaal jo’ kixb’aanu A’an, us ta taqak’ul li aalek.Junjunq chihab’ chaq anajwan, kintijok re taawanq waatin re xkolb’al rix li na’b’ejil naq kink’ul jun inb’oqb’al chi ink’a’ ninnaw ani nab’oqok we.Li kinixb’oq kixpatz ’we: “Ma laa’at xNeill Marriott, na’b’ej re jun nimla junkab’al?”Sa’ sahilal kinsume, “Hehe’!” chi yookin chiroyb’eninkil naq tixye raj : “Jwal chaab’il a’an!”A’b’an ink’a’.
Maajun wa taasachq sa’ inch’ool li kixsume naq yoo chixk’uxb’al lix yaab’ xkux chiru li aatinob’aal k’am ch’iich’: “K’a’jo’ inpo’ik nachal xb’aan naq laa’at yookat chaq chixk’amb’aleb’ kok’al sa’ li ruchich’och’ a’in li ak numtajenaq xnujenaqil!”“Ah,” chankin re, “Nintaw ru li nakaweek’a.”Sa’ josq’il kixye, “ Ink’a’ b’an—ink’a’ nakataw ru!”Toja’ naq chi q’un kinsume, “Us b’i’, maare ink’a’ nintaw ru.”Kixyoob’ aatinak chirix naq ink’a’ us insik’om chi wank choq’ na’b’ej.
Naq yoo chi aatinak, kintijok re xpatz’b’al intenq’, ut jun li q’unil k’a’uxl kiwuulak sa’ injolom: “K’a’ raj ru tixye li Kolonel re?” Chirix a’an kiweek’a naq xaqxookin sa’ tiikal ch’och’ ut kintaw inmetz’ew sa’ xk’oxlankil li Jesukristo.Kinsume: “Nasaho’ inch’ool naq wankin choq’ na’b’ej, ut ninyeechi’i aawe naq tinb’aanu chixjunil li naru chiwu re xtzolb’aleb’ lin kok’al re naq te’xb’aanu naq chaab’ilaq chik li ruchich’och.”A’an kixsume, “Us b’i’, nawoyb’eni naq jo’kan taab’aanu!” ut kixchoy chi aatinak.Moko nim ta ru—relik chi yaal, xaqxookin sa’ xyaalalil sa’ wochoch!
A’b’an sa’ lin ch’ina sutam, kinru chi aatinak re xkolb’al rix li junkab’al, li na’b’ej, ut li ani neke’ch’olanin xb’aan wiib’ li na’leb’: (1) Kintaw ru ut kinpaab’ lix tzol’leb’ li Dios chirix li junkab’al, ut (2) kintijok re xk’ulb’al li waatin re xnumsinkileb’ li yaal a’in.Naq jalano chiru li ruchich’och’ wan naq li ink’a’ us taayeemanq chiqix, a’b’an tento taqachap qib’ sa’ li xb’eenileb’ na’leb’ maak’a’ roso’jik ut taqach’olob’ xyaalaleb’, maak’a’ naxye li naxsume li ruchich’och’.Naq naqapatz’ qe, “K’a’ru tento taqab’aanu?” chiqak’oxlahaq li patz’om a’in: “K’a’ru naxb’aanu junelik li Kolonel?” A’an nach’olanin.
A’an nayo’ob’tesin.
A’an naxpuktesi li na’leb’ re k’iik ut li chaab’ilal.
Ex ixq ut komon ixq, tooruuq chixb’aanunkil li k’a’aq re ru a’in.
Ex kok’ ixq re li Tzoleb’aal reheb’ li kok’al, ma wan anihaq sa’ lee junkab’al li naraj lee rahom ut lee chaab’ilal?
Nekekab’la ajwi’ li awa’b’ejihom rik’in xch’olaninkileb’ lee ras eeriitz’in.Lix yo’obtesinkil li ruchich’och’ li kixb’aanu li Jesus, rub’el xb’eresihom lix Yuwa’, a’an jun xnimal ru k’anjel re ch’olanink.
Kixk’e jun qana’aj re tooruuq chi k’iik ut chixnimob’resinkil li qapaab’aal chirix lix wankilal aj Tojol-ix.
Li paab’aal chirix li Jesukristo ut lix Tojb’al rix li Maak kixb’aanu, a’an li xnimal ru na’ajej re k’irtesiik ut yo’onink, re k’iik ut ajb’al.
Chiqajunilo naqaj jun na’ajej sa’ musiq’ej ut sa’ tib’elej b’ar wi’ noko’ajman.
Laa’o, komon ixq, li kok’ jo’wi’ li ninq, tooruuq chixyo’ob’tesinkil li na’ajej a’in; a’anaq jun santil na’ajej.Li xnimal ru qateneb’ahom a’an naq toowuulaq choq’ ixq li neke’taaqen re li Kolonel, neke’ch’olanin rik’in musiq’anb’il na’leb’, ut neke’xyu’ami li yaal chi maak’a’ xxiw.
Naq taqapatz’ re li qaYuwa’ sa’ Choxa naq toxk’e chi ok choq’ aj kab’lanel re lix awa’b’ejihom, lix wankilal taakanaaq chaq sa’ qab’een ut taqanaw chanru ch’olanink, ut toowuulaq sa’ roso’jik jo’eb’ li qachoxahil na’b’ej yuwa’b’ej.
Sa’ xk’ab’a’ li Jesukristo, amen.
Sa’ li noviembre xnume’, xinb’oqe’—wochb’eeneb’ li Awa’b’ej Henry B. Eyring it li Obisp Gérald J. Caussé—chi tz’aqonk sa’ jun ch’utam chirix li sumlaak ut li junkab’al sa’ li Vaticano aran xweent Roma, Italia.
Ch’utch’uukeb’ aran aj ruuchileb’ 14 chi paab’aal li neke’tawman sa’ waqib’ reheb’ li wuqub’ nimla ch’och’ chiru xsutam li ruchich’och’.
Chixjunileb’ xe’b’oqe’ chixwotzb’al li neke’xk’oxla chirix li k’a’ru yoo chi k’ulmank rik’in li junkab’al sa’ li qakutan.Li Papa Francisco xtikib’ li xb’een ch’utam rik’in xyeeb’al a’in: “Nokowan anajwan sa’ jun xq’ehil li naq’a na’oso’, sa’ wi’ naab’aleb’ chik yookeb’ chixtz’eqtaanankil li sumlaak jo’ jun teneb’anb’il na’leb’.
Li jalok a’in sa’ li oxloq’ink-ib’ ut li tiikilal nareetali rib’ jo’ jun na’leb’ re achab’aak, a’b’anan chi yaal naxk’am li sachok sa’ musiq’ej jo’ ajwi’ tz’ejwalej choq’ reheb’ maak’a’ rajlankileb’ li kristiaan, re ajwi’ li q’axal neb’a’eb’ ut li q’axal tuulaneb’ xch’ool.
… Junelik a’aneb’ li q’axal neke’xnumsi li rahilal sa’ li ch’a’ajkilal a’in”.1Naq x’aatinak chirix li tasal tenamit li yookeb’ chi k’iik anajwan, xye naq aajel ru naq eb’ a’an “ink’a’ te’xk’e rib’ sa’ li xuwajel na’leb’ re li naq’a na’oso’, naq taawanq b’an xkawilaleb’ xch’ool chixsik’b’al li yaal rahok li moko na’oso’ ta ut chi jo’kan chixb’aanunkil li junpak’al li neke’xb’aanu naab’aleb’ li kristiaan anajwan”; tento taab’aanumanq a’in.2Chiru oxib’ kutan xwan li k’utuk ut li na’leb’ank sa’ xyanqeb’ aj jolominel paab’aal chirix li sumlaak wan wi’ jun winq rik’in jun ixq.
Naq yookin chirab’inkil raatineb’ aj jolominel paab’aal jalan jalanqeb’ chixjunileb’, xwab’i naq chixjunileb’ xe’k’ulub’an re lix na’leb’ li jun ch’ol chik ut xe’xxaqab’ xwankil li neke’xpaab’ li jun ch’ol chik chirix lix loq’alil li sumlaak ut lix aajelil ru li junkab’al jo’ li ch’utam q’axal nim xwankil sa’ li tenamit.
Xweek’a naq junajinb’ilin sa’ k’a’uxl rik’ineb’.Naab’aleb’ chaq reheb’ li xe’ril ut xe’xk’ut li junajil a’in, ut xe’xb’aanu sa’ k’iila paay chi k’anjel.
Jun q’axal nawulak chiwu, a’an chaq naq jun aj jolominel aj Musulmán re li tenamit Irán kixyaab’asi wiib’ raqal neke’tawman sa’ li qesil laa’o, li jek’inb’il aatin chirix li junkab’al.Sa’ li ch’utam, xwil naq jo’q’e junajinb’ileb’ li jar paab’aaleb’ ut iglees sa’ xk’a’uxleb’ chirix li sumlaak ut li junkab’al, junajinb’ileb’ ajwi’ xk’a’uxleb’ chirix li tiikil wank ut li teneb’ank li neke’chal rik’in li junkab’al.
Sachol ch’oolej chiwu chixk’eeb’al reetal chanru lix aajelil ru na’leb’ re li sumlaak ut li junkab’al nim xwankil yalaq b’ar, maak’a’ naxye li qajalanil sa’ li awa’b’ejil rub’el wi’ wanko, ma neb’a’o malaj b’ihomo, ut li jalan jalanq paab’aal noko’tawman wi’.Q’axal chaab’il inwanjik sa’eb’ li ch’utam rik’ineb’ aj k’utunel chalenaqeb’ sa’ xkaaxukutil li ruchich’och’ naq xe’xwotz xk’oxlahomeb’ chirix lix aajelil ru li sumlaak wan wi’ jun winq rik’in jun ixq.
Chirix li junjunq li wotzb’il aatin, xab’iman lix ch’olob’ahom li jalaneb’ aj jolominel paab’aal.
Li Awa’b’ej Henry B. Eyring xk’e jun xnawom xch’ool sa’ xraqik li ch’utam.
A’an xch’olob’ xyaalal chirix jun li kawil sumlaak ut li qapaab’ahom chirix li yeechi’inb’il osob’tesink re li junkab’al chi junelik.Lix ch’olob’ahom li Awa’b’ej Eyring tz’aqal xchaab’ilal re xchoyb’al li ch’utub’aj-ib’ li xwan chiru li oxib’ chi chaab’il kutan a’in.Anajwan, maare teepatz’, “Wi lix k’ihaleb’ aran juntaqeeteb’ xpaab’ahom chirix li junkab’al, wi chixjunileb’ li paab’aal ut iglees a’an junajinb’ileb’ xch’ool chirix chanru li sumlaak, ut wi chixjunileb’ junajinb’ileb’ xch’ool chirix lix aajelil ru li ochoch ut li junkab’al, chan ta ru naq jalano laa’o rik’ineb’?
Chan ru naq jalan Lix Iglees li Jesukristo reheb’ aj Santil Paab’anel sa’ Roso’jikeb’ li Kutan rik’in li rela’ li ruchich’och’?Arin wan xsumenkil: us ta q’axal chaab’il chaq chirilb’al ut chireek’ankil naq junajinb’ilo sa’ qapaab’ahom chirix li junkab’al rik’in li jun ch’ol chik, ka’ajwi’ laa’o yooko chixk’oxlankil sa’ li junelik q’e kutan b’antiox re li evangelio k’ojob’anb’il wi’chik.Nim xwankil li na’leb’ naxk’am li evangelio k’ojob’anb’il wi’chik chirix li sumlaak ut li junkab’al ut q’axal nim x’aajelil ru li na’leb’ a’in: naqanaw naq li sumlaak ut li junkab’al a’aneb’ chi junelik!
Naqa’oxloq’i lix teneb’ankil ut lix loq’al li sumlaak xb’aan naq naqapaab’ naq ke’wan li junkab’al naq maji’ wan li ruchich’och’ ut toj taawanq li junkab’al sa’ li junelik q’e kutan.Li xb’eenil na’leb’ a’in nak’utman chi ch’olch’o, rik’in wankilal, ut rik’in ch’ina-usil aatin sa’ li raatinul jun li b’ich reheb’ li Tzoleb’aal reheb’ li Kok’al, li tz’iib’anb’il xb’aan li xRuth Gardner, “Taaruuq toowanq aran sa’ choxa”.
Ch’anch’ooqex chiru jun k’amok ut k’oxlahomaq li kok’al sa’ li Tzoleb’aal reheb’ li Kok’al chiru chixjunil li ruchich’och’ chixb’ichankil li raatinul li b’ich a’in sa’ li raatinob’aal li junjunq, chi kaw xyaab’ xkuxeb’ ut rik’in sahilal li nachal ka’ajwi’ rik’in li rahok sa’ li junkab’al:“Taaruuq toowan aran sa’ choxaSa’ li qajunkab’alTinwaj li wank jo’kan chi junelik kutanUt li Dios ak xk’ut chanru xwatb’al.”3Li junkab’al ut li ak’ ut junelikil sumwank re li sumlaak wankeb’ jo’ xch’ooleb’ chixjunil lix na’leb’il li evangelio k’ojob’anb’il wi’chik.
Sa’ lix Iglees li Jesukristo reheb’ aj Santil Paab’anel sa’ Roso’jikeb’ li Kutan, naqapaab’ naq sa’ li yu’am naq toj maji’ nokochal sa’ li ruchich’och’, koowan choq’ musiq’ejil alal k’ajolb’ej rik’in li Dios li qaChoxahil Yuwa’.
Naqapaab’ naq koowan, ut toj wanko, choq’ xkomon lix junkab’al li Dios.Naqapaab’ naq eb’ li sumlaak ut li junkab’al wanko wi’ toj te’wanq chirix li qakamik—naq li sumlaak b’aanunb’il xb’aan junaq li nak’amok re tz’aqal li wankilal sa’ lix santil ochoch li Dios toj taawanq xwankil sa’ li yu’am chalel.
Sa’ li raatinul li qak’anjel re li sumlaak, isinb’il li raqal “toj reetal jachjooqo xb’aan li kamk” ut reeqaj a’an nayeeman, “choq’ re li yu’am a’in ut li junelik q’e kutan”.Moko k’a’aj ta wi’ naqapaab’ naq li kawil ut tustuukil junkab’al a’an li ch’utam q’axal nim xwankil re jun li tuqtuukil tenamit ut re li tiikil k’a’uxlej—a’b’an naqapaab’ ajwi’ naq a’an li ch’utam q’axal nim xwankil sa’ li junelik q’e kutan ut sa’ li rawa’b’ejihom li Dios.Naqapaab’ naq lix tusub’ankil ut lix awa’b’ejil li choxa te’kab’laq sa’ xb’een li junkab’al.Xb’aan naq naqapaab’ naq wankeb’ chi junelik li sumlaak ut li junkab’al, laa’o, jo’ jun iglees, naqaj wank chi ub’ej sa’ li komonil re li ruchich’och’ re xkawob’resinkileb’.
Naqanaw naq moko ka’aj ta wi’ laj paab’anel neke’xpaab’ lix aajelil ru li sumlaak ut li junkab’al li kaweb’ rib’ ut ink’a’ neke’oso’.
Naab’aleb’ li kristiaan li ink’a’ neke’xpaab’ li Dios neke’xk’oxla ajwi’ naq chaab’il chik ut aajel li ru li wank sa’ li junkab’al re xtawb’al li sahil ch’oolejil q’axal nim.Maajaruj k’oxlanb’il jun chan ruhaq xk’iresinkileb’ li tasal tenamit chalkeb’ re q’axal chaab’il wi’chik chiru jun li junkab’al rik’in na’b’ej yuwa’b’ej sumsuukeb’ ut li ralaj xk’ajoleb’.K’a’ut naq aajel ru li sumlaak ut li junkab’al—yalaq b’ar?
Naq patz’b’il lix k’oxlahom li tenamit, nak’utman naq toj ajb’il ru ut oyb’eninb’il li sumlaak choq’ reheb’ chixjunil li kristiaan—reheb’ ajwi’ li ch’ajomeb’, us ta naqab’i naq yal neke’raj li wank sa’ junesal, li achab’aak, ut li wank rik’in jalan naq maji’ sumsu.
Lix tz’aqalil li yaal a’an naq lix k’ihaleb’ li kristiaan neke’raj li ralal xk’ajoleb’ ut li junkab’al kaw rib’.Naq sumsuuko chik ut wan qalal qak’ajol, na’ilman chi saqen ru lix junajil chixjunil li kristiaan sa’ li ruchich’och’ a’in.
Jo’ “eb’ li neke’roxloq’i li junkab’al”—maaka’a naxye b’ar wanko malaj k’a’ru li qapaab’aal—rajlal juntaqeeteb’ li qach’a’ajkilal, li jalok naqanumsi, ut juntaqeeteb’ ajwi’ li naqoyb’eni, li na’alob’resin re li qach’ool, ut rajom li qach’ool choq’ reheb’ li qalal qak’ajol.Jo’ kixye laj David Brooks, aj tz’iib’ re li periodico New York Times: “Ink’a’ chaab’il chik xyu’am junaq naq k’eeb’il re xtaql xch’ool chixb’aanunkil li jo’ k’ihal naraj.
Chaab’il b’an chik xyu’am naq wan xtenenb’ankil chiruheb’ li junkab’al, li Dios, li trabaaj, ut li tenamit”.4Jun qach’a’ajkilal, a’an naq moko juntaqeet ta li na’leb’ naqil sa’ li kaxlan mu ut li k’a’ru re li ruchich’och’ rik’in lix na’leb’ ut lix paab’ahom lix k’ihal li kristiaan.
Ink’a’ ninnaw k’a’ut, a’b’anan sa’ li kaxlan mu, li b’ich, ut li internet, nokob’alaq’iik rik’in naq k’utb’ileb’ lix na’leb’ li ka’ch’inaleb’ xk’ihal li kristiaan jo’ chanchan naq a’an xna’leb’ lix k’ihaleb’ li kristiaan.
Li yiib’ ru ut li moko us ta, jo’ li raaxiik’ ut li sumenk-ib’ chi moko sumsu ta, neke’k’utman jo’ k’a’ruhaq chaab’il ut eb’ li neke’xk’oxla naq us li b’aanuhom a’in neke’xk’oxla naq laa’o maak’a’ li qana’leb’ malaj nokowan sa’ li najter q’e kutan.
Sa’ jun li ruchich’och’ nujenaq rik’in k’iila paay chi yiib’ ruhil na’leb’, q’axal ch’a’aj chaq anajwan chixk’iresinkil li kok’al ut chixkawob’resinkil li sumlaak ut li junkab’al re naq ink’a’ neke’xjach rib’.Us ta li neke’xye li wankeb’ sa’ li television malaj li kaxlan mu, ut us ta naq xik’ neke’ilok re li junkab’al junjunqeb’, lix k’ihal li kristiaan toj neke’xpaab’ naq li sumlaak k’ojob’anb’il choq’ re jun winq ut jun ixq.
Neke’xpaab’ naq rik’in maajun chik toowanq naq ak sumsuuko, ut neke’xpaab’ li raatinul lix teneb’ankil li sumlaak “sa’ yajel jo’ ajwi’ sa’ xkawilal li oqej uq’ej” ut “toj reetal jachjooqo xb’aan li kamk”.Wan naq tento taajultiko’q qe, jo’ naq xjultiko’ we sa’ Roma, ut taak’ojob’aaq qach’ool rik’in li na’leb’ naq li sumlaak ut li junkab’al toj oyb’eninb’ileb’ xb’aan ut wan x’aajelil ru chiruheb’ lix k’ihal li kristiaan ut naq moko qajunes ta wanko sa’ li qapaab’ahom a’an.
Maajo’q’e kiwan jun kutan ch’a’aj chaq chiru li qakutan laa’o re xk’oxlankil ut xk’anjelankileb’ li qateneb’ankil rik’in li trabaaj, li junkab’al, ut li na’ajman chiqu.
Jo’ jun iglees, naqaj xtenq’ankil sa’ chixjunil tooruuq re xch’olaninkil ut xkawob’resinkil li sumlaak ut li junkab’al kaweb’ rib’.Xb’aan a’in naq li Iglees natz’aqon sa’ xk’eeb’al xna’leb’ re junjunq chi ch’uut ut k’anjel re jalanil paab’al li neke’xyal xq’e chixkawob’resinkil li junkab’al.
Xb’aan a’in naq naqawotz li qana’leb’ chirix li junkab’al sa’ li television ut li internet.
Xb’aan a’in naq naqawotz li qahu re li k’anjel re li resilal li junkab’al rik’in chixjunileb’ li tenamit.Naqaj naq taa’ab’imanq li xyaab’ qakux chirixeb’ li b’alaq’il na’leb’ li neke’xyal xpak’lusinkil li junkab’al jo’ xaqab’anb’il xb’aan li Dios.
Naqaj ajwi’ naq taa’ab’imanq lix yaab’ qakux chixch’olob’ankil xyaalal li sahil ch’oolejil na’tawman sa’ li tz’aqal junkab’al.
Toj tento taqayaab’asi lix yaab’ kuxej a’in chiru chixjunil li ruchich’och’ chixch’olob’ankil k’a’ut naq aajeleb’ ru li sumlaak ut li junkab’al, k’a’ut naq chi yaal wan xwankil li sumlaak ut li junkab’al, ut k’a’ut naq junelik taawanq xyaalalil li na’leb’ a’in.Ex was wiitz’in, li sumlaak ut li junkab’al wankeb’ jo’ xch’ooleb’ li evangelio k’ojob’anb’il wi’chik.
Rik’in li na’leb’ chirix li sumlaak ut li junkab’al tooruuq chixjunajinkil qib’ b’ayaq chik rik’in jalaneb’ paab’aal.
Tooruuq chixtawb’al xnimal li qajunajinkil rik’in li jun ch’ol chik sa’ li ruchich’och’.
Rik’in li na’leb’ chirix li sumlaak ut li junkab’al, lix Iglees li Jesukristo reheb’ aj Santil Paab’anel sa’ Roso’jikeb’ li Kutan taaruuq taawanq jo’ jun saqen sa’ xb’een li tzuul.Tinraq li waatin rik’in xch’olob’ankil xyaalal naq (ut ninru chixb’aanunkil a’in xb’aan lix najtil inwanjik chiru 90 chihab’ sa’ xb’een li ruchich’och’ a’in) rik’in naq yookin chi tixk, q’axal wi’chik nink’e reetal naq li junkab’al a’an xb’een wa sa’ li yu’amej ut lix lawil li sahil ch’oolejil li maajo’q’e na’oso’.Ninb’antioxin xb’aan li wixaqil, li walal ink’ajol, li wi ut li ralal xk’ajoleb’ a’an, ut xb’aan chixjunil li jun ch’ol chik sa’ lin junkab’al li neke’xnujob’resi lin yu’am rik’in sahil ch’oolejil anajwan, ut chi junelik q’e kutan ajwi’.
Chirix li junelikil yaalalil a’in ninch’olob’ xyaalal chi anchal inch’ool, sa’ xk’ab’a’ li Jesukristo, Amen.
Jun reheb’ li xul jwal wi’chik chaq’al ru sa’ ruchich’och’, a’an li peepem monarca.
Naq wanko chaq aran Mexico re xnumsinkil li Ralankil rik’in xjunkab’al lin b’eelom, xqula’ani jun na’ajej wankeb’ wi’ k’iila millon li peepem monarca re xnumsinkil li hab’alq’e.
Jwal xsach qach’ool rilb’aleb’ ru li chaq’al ru peepem a’an ut xk’oxlankil li eetalil re junajil ut xpaab’ankil li choxahil chaq’rab’ li k’ub’tesinb’il chaq rik’in lix yo’ob’tesihom li Dios.1Eb’ li peepem a’in wan rik’ineb’ tz’aqal xnawom chirix b’ar wan xb’eheb’.
Neke’ril b’ar wan li rilob’aal li saq’e re xnawb’al li jayal te’xik wi’.
Sa’ xtiklajik li saq’ehil rajlal chihab’, neke’b’eek k’iila mil kiloom aran Mexico toj Canada, ut sa’ xraqik li saq’ehil neke’sutq’i chaq sa’ li k’iche’ aran Mexico.2 Rajlal chihab’ neke’xb’aanu a’an, rik’in li ch’ina xik’ank chi kok’ aj xsa’.
Chiru li q’ojyin neke’xch’utub’ rib’ sa’eb’ li che’ re xkolb’aleb’ rib’ chiru li ke ut ani taaketoq reheb’.3Jun ch’uut chi peepem, caleidoscopio nayeeman re sa’ kaxlan aatin.4 Ma ink’a’ tab’i’ ch’ina-us li jalam-uuch a’in?
Chixjunjunqal li peepem wan sa’ li caleidoscopio jalan wi’ rik’in li jun chik, a’b’an li kok’ xul a’in yo’ob’tesinb’ileb’ chaq xb’aan jun aj Yo’ob’tesinel aj rahonel, re taawanq xwankil li junjunq chixkolb’al rib’, chi b’eek, chixpuktesinkil rib’, ut chixk’eeb’al xyu’ameb’ li uutz’u’uj sa’ xjek’inkil xk’ot xkab’.
Ut us ta jalan jalanq li junjunq peepem, neke’k’anjelak sa’ junajil re xk’eeb’al xtz’aqob’ xch’ina-usil ut ruuchinihom li ruchich’och’ a’in.Jo’eb’ li peepem, laa’o wanko sa’ qab’eenik re sutq’iik sa’ li qachoxahil na’aj b’ar wi’ taqataweb’ li qaChoxahil Na’ ut Yuwa’.5 Jo’eb’ li peepem, ak k’eebil chaq qe qachoxahil maatan re naq tooruuq chi nume’k chiru li yu’am a’in, re naq “[taqanujob’resi] lix b’isb’al li [qayo’ob’tesinkil].”6 Jo’eb’ li peepem, wi naqajunaji li qaam,7 li Qaawa’ tixkol qix “jo’naq li kaxlan naxch’utub’eb’ lix kok’al rub’el lix xiik’, ”8ut tooxk’e sa’ jun chaq’al ru caleidoscopio.Ex kok’al, ex saaj ixq ut winq, ex was wiitz’in, wanko chiqajunilo sa’ li b’eenik a’in.
Re naq toowulaq sa’ li qachaq’al ru eechanihom, aajel ru naq taqatenq’a qib’ chiqib’il qib’, ut tento toowanq sa’ junajil.
Li Qaawa’ kixtaqla qe, “Junajaqex, ut wi ink’a’ junajex, moko wehex ta.”9Li Jesukristo a’an tz’aqal reetalil li junajil rik’in lix Yuwa’.
Junajeb’ sa’ rajomeb’, sa’ xrahomeb’, ut sa’ xb’aanuhomeb’, “chi sub’b’il rib’ li rajom li K’ajolb’ej sa’ li rajom li Yuwa’b’ej.”10Chan ru tooruuq chixtaaqenkil li tz’aqal reetalil li Qaawa’ re junajil rik’in lix Yuwa’ ut re naq toowanq chi junajinb’ilo qib’ rik’ineb’ a’an ut chiqib’il qib’?Sa’Hechos 1:14 naqataw jun eetalil nawaklesin ch’oolej.
Naxye, “[Eb’ li winq] neke’xk’e xch’ool chi tijok sa’ junajil ch’oolej rochb’eeneb’ li ixq.” 11Nink’oxla naq wan xwankil naq li aatin “sa’ junajil ch’oolej” natawman naab’al sut sa’ li hu Hechos, b’ar wi’ naqil ru li k’a’ru ke’xb’aanu eb’ laj taaqenel re li Jesukristo chirix naq a’an kitaqe’ sa’ choxa chi waklijenaq chi yo’yo, jo’ ajwi’ li osob’tesink ke’xk’ul xb’aaneb’ xk’anjel.
Wan ajwi’ xwankil naq kiwan jun eetalil kama’ ajwi’ a’an sa’ xyanqeb’ li komon aran America sa’ xq’ehil naq li Qaawa’ kirula’aniheb’ ut kik’anjelak chiruheb’.
Li wank “sa’ junajil ch’oolej” naraj naxye k’ulub’anb’il, sa’ junajil, ut sa’ komonil.Sa’ li wiib’ chi na’ajej a’an, eb’ laj santil paab’anel tiikeb’ xch’ool ke’xb’aanu junjunq li k’anjel sa’ junajil jo’ xch’olob’ankil xyaalal li Jesukristo, xtzolb’al raatin li Dios, ut k’anjelak li jun chiru li jun chik rik’in rahom.12Eb’ laj taaqenel re li Qaawa’ junajeb’ chaq sa’ rajomeb’, sa’ xrahomeb’, ut sa’ xb’aanuhomeb’.
Ke’xnaw aniheb’ rib’, ke’xnaw li tento te’xb’aanu, ut ke’xb’aanu chaq rik’in rahok choq’ re li Dios ut choq’ re li junjunq reheb’.
Okenaqeb’ chaq sa’ xyanq jun chaq’al ru caleidoscopio li naxb’eresi rib’ sa’ junajil ch’oolej.A’aneb’ a’in junjunq li osob’tesink ke’xk’ul a’an naq ke’nujak rik’in li Santil Musiq’ej: kiwan li sachb’a-ch’oolej sa’xyanqeb’, kik’ihan li Iglees, maak’a’ li wech’ok-ib’ kiwan sa’ xyanqeb’, ut li Qaawa’ kirosob’tesiheb’ sa’ chixjunil.13Naru naqak’oxla naq jwal junajinb’ileb’ xch’ool xb’aan naq li junjunq kixnaw ru li Qaawa’.
Ke’wan chaq chi nach’ rik’in a’an, ut ke’wan choq’ aj yehol nawom chirix lix choxahil k’anjel, eb’ li sachb’a-ch’oolej li kixb’aanu, ut lix waklijik chi yo’yo.
Ke’ril ut ke’xch’e’ lix k’ob’olal li ruq’ ut li roq.
Ke’xnaw chi tz’aqal naq a’an li yeechi’inb’il Mesias, aj Tojol rix li ruchich’och’.
Ke’xnaw naq “A’an li yo’leb’aal re chixjunil li k’iraak, li tuqtuukilal, ut li k’iijik maak’a’ roso’jik.”14Us ta ink’a’ qilom li Kolonel rik’in xnaq’ qu, naru naqanaw naq yo’yo a’an.
Naq nokonach’ok rik’in, naq naqak’e qach’ool re xk’ulb’al lix nawom qach’ool chirix lix choxahil k’anjel xb’aan li Santil Musiq’ej, taqataw ru li rajb’al li qayu’am; lix rahom li Dios taawanq sa’ li qaam;15 taawanq rajom qach’ool chi wank sa’ junajil sa’ li caleidoscopio re li qajunkab’aal, li qateep, ut li qatenamit; ut taqil qib’ chiqib’il qib’ “chi ak’ ut chi chaab’il.”16Neke’k’ulman li sachb’a-ch’oolej naq li ralal xk’ajol li Dios neke’k’anjelak sa’ komonil ut chi b’eresinb’ileb’ xb’aan li Musiq’ej re xye’b’al li ruq’eb’ reheb’ li wankeb’ sa’ rajb’al ru.Naqab’i naab’al chi seraq’ chirix li tenq’ank-ib’ rik’in rahok reheb’ li komon naq nawan ninqi ch’a’ajkilal.
Jo’ eetalil, aran Houston kiwan jun nimla b’uuti’ha’ sa’ li chihab’ xnume’ ut naab’aleb’ ink’a’ ke’xk’oxla rib’ ut ke’el b’an chi tenq’ank.
Jun awab’ej re xmolameb’ li xb’eenil kixpatz’ xtenq’ankil rik’in li tenamit, ut sa’ junpaat ke’ch’utla 77 chi jukub’.
Eb’ laj tenq’anel xkoheb’ sa’ xyanq li tenamit ut ke’xk’amatq li junkab’al toj sa’ jun li qach’utleb’aal kab’l, b’ar wi’ ke’xk’ul xmuheb’aal ut ke’tenq’aak.
Eb’ li komon re li Iglees jo’eb’ ajwi’ li ink’a’ komon ke’k’anjelak sa’ komonil rik’in jun ajwi’ li rajom xch’ooleb’.Aran Santiago, Chile, jun awa’b’ej re li Komonil re Tenq’ank kiwan xch’ool chixtenq’ankileb’ li chalenaqeb’ chaq aran Haiti ut wankeb’ sa’ xtenamit.
Chirix naq kina’leb’ank sa’ komonil rik’in lix jolominel re li tijonelil, ke’xk’oxla naq naru te’xk’ut li kaxlan aatin chiruheb’ re xtenq’ankileb’ li komon a’an xtawb’al xna’ajeb’ sa’ lix ak’ teepal.
Rajlal sabado eq’la, eb’ li misioneer neke’xch’utub’ rib’ rik’ineb’ laj tzolom wankeb’ xch’ool chi tzolok.
Li junajil ch’oolej na’eek’aman sa’ li ch’utleb’aal kab’l a’an, a’an jun reetalil aj waklesihom ch’oolej chirix jalan jalanq chi komon aj yalaq b’ar okenaqeb’ chi tenq’ank sa’ junajil ch’oolej.Aran Mexico, naab’al cient li komon sa’ li Iglees ke’b’eek naab’al hoonal re xtenq’ankileb’ li ke’toch’e’ xb’aan li nimla hiik.
Ke’wulak chaq rik’ineb’ li ch’iich’, li k’anjeleb’aal, ut li rahok choq’ re li ras riitz’ineb’.
Naq eb’ laj tenq’anel ke’chutla sa’ jun ch’utleb’aal kab’l re xnawb’al k’a’ru li te’xb’aanu, lix b’eenil li poopol kab’l aran Ixhuatán ki’ok chi yaab’ak naq kiril lix k’utb’esihom “li saq ruhil rahok narahok wi’ li Kristo.”17Anajwan li Qaawa’ naxk’e qahoonal re na’leb’ank sa’ komonil rajlal po sa’eb’ li qamolam re li tijonelil ut li Komonil re Tenq’ank, re naq took’anjelaq chi us sa’ li caleidoscopio re li teep malaj uq’ej wanko wi’—jun na’ajej b’ar wi’ chiqajunilo noko’oken ut ajb’il qu.Jalan jalanq xb’ehil li junjunq qe, a’b’an sa’ komonil nokob’eek.
Maak’a’ naxye li k’a’ru xqab’aanu malaj b’ar xoowan chaq sa’ li qab’e; wan xweent b’an rik’in b’ar yooko chi xik ut chan ru toowanq sa’ junajil.
Naq nokona’leb’ank sa’ komonil chi b’eresinb’ilo xb’aan li Santil Musiq’ej, naru taqil b’ar wanko ut b’ar tento toowanq.
Li Santil Musiq’ej naxk’e jun qilob’aal li ink’a’ naru na’ilman rik’in tz’aqal xnaq’ qu, xb’aan naq “puktesinb’il li k’utb’esinb’il na’leb’ sa’ qayanq,”18ut naq taqalaq’ab’ li k’utb’esinb’il na’leb’ a’in, taawanq xkomon li taqil.Naq nokok’anjelak sa’ junajil, li qajom a’anaq raj xk’eeb’al qach’ool chixb’aanunkil li naraj li Qaawa’; li qaq’ajkamunkil a’anaq raj li qarahom choq’ re li Dios ut li qas qiitz’in;19 ut li xnimal ru qajom a’anaq raj “xyalb’al qa q’e chi k’anjelak,”20 re naq tooruuq chixkawresinkil li b’e re lix loq’laj sutq’ijik li qaKolonel.
Ka’ajwi’ tooruuq chixb’aanunkil a’in “sa’ junajil ch’oolej.”Jo’eb’ li peepem, xikaqo chi uub’ej sa’ komonil sa’ li qajom, rik’in xmaatan ut xchaab’ilal li junjunq qe, ut chook’anjelaq re xk’eeb’al xtz’aqob’ xch’ina-usil ut ruuchinihom li ruchich’och’ a’in—chi timil timil ut sa’ chaab’ilal rik’ineb’ lix taqlahom li Dios.Li Qaawa’ Jesukristo xye chaq qe naq wi naqach’utub’ qib’ sa’ xk’ab’a’ a’an, a’an taawanq sa’ qayank.21 Ninye xnawom inch’ool naq yo’yo a’an ut naq kiwakli chi yo’yo sa’ jun chaq’al ru eq’la jo’ li eq’la a’in.
A’an li Awa’b’ej sa’ xb’eeneb’ lil awa’b’ej, “li Rey sa’ xb’eeneb’ li rey ut Qaawa’ sa’ xb’eeneb’ li qaawa’.”22Junajaqo taxaq rik’in li Yuwa’b’ej ut li Ralal Junaj Chirib’il, naq b’erisinb’ilaqo xb’aan li Santil Musiq’ej, a’an intuulanil tz’aam, sa’ xk’ab’a’ li Jesukristo, amen.
Sa’ li 22 re marzo 2016, b’ab’ay chik ma 8 hoor re eq’la, wiib’ li ninqi morteer xe’moq aran sa’ li aeropuerto re Bruselas.
Eb’ li Elder Richard Norby, Mason Wells, ut Joseph Empey yookeb’ chixk’amb’al li Hermana Fanny Clain sa’ li aeropuerto, b’ar wi’ tixtaw lix avion re xik sa’ lix mision aran Cleveland, Ohio.
Kab’laju xka’k’aal li kristiaan ke’kam, ut chixjunileb’ li misioneer ke’tawasiik.Li kitawasiik chi us a’an li Elder Richard Norby, waqib’ xkaak’aal chihab’ wan re, li yoo chaq chi k’anjelak rochb’een li rixaqil, li Hermana Pam Norby.Li Elder Norby kixye chirix li hoonal a’an:“Sa’ junpaat kinnaw li k’a’ru kik’ulman.“Kinyal aalinak re xkolb’al inyu’am, a’b’an kint’ane’ sa’ junpaat.
… Kink’e reetal naq lin tz’e a’ rahob’tesinb’il tz’aqal.
Kink’e reetal naq, sa’eb’ li wuq’ kiwil jun li q’eqi sirso chanchan xkem li am.
Kinyal risinkil chi timil, a’b’an kink’e reetal naq moko a’an ta junaq sirso, a’ b’an lin tz’uumal, kik’at.
Lin saqi kamiis kaq kaq ru xb’aan jun li toch’ol sa’ xxaal wix.“Naq ki’aj wu sa’ li yoo chi k’ulmank, kichal sa’ ink’a’uxl jun nimla k’oxlahom, … li Kolonel naxnaw b’ar wankin, li k’a’ru yoo chi k’ulmank, ut li k’a’ru yookin chixk’ulb’al sa’ li hoonal a’an.”1Lix numikeb’ li kutan chirix a’an jwal ch’a’ajeb’ choq’ re laj Richard Norby ut li rixaqil, xPam.
A’an kiwartesiik, chirix a’an kicho’e’, kiniman xyajel, ut ink’a’ kixnaw k’a’ru taak’ulmanq.Laj Richard Norby ink’a’ kikam, a’b’an lix yu’am maajun wa chik juntaq’eetaq rik’in junxil.
Wiib’ chihab’ rik’in meer chik chirix a’an, toj yookeb’ chi k’iraak lix toch’olal; jun li ch’iich’ naxtz’aqob’resi ru jun reheb’ li ra’, ut lix yokb’ junjunq moko chanchan ta chik chaq junxil naq maji’ nak’ulman a’an sa’ li aeropuerto re Bruselas.K’a’ut naq laj Richard ut xPam Norby ke’xk’ul a’an?2 A’aneb’ tiik wankeb’ sa’eb’ lix sumwank, ak ke’wan chaq chi k’anjelak sa’ jun chik mision aran Costa de Marfil, ut ke’xk’iresi jun xchaq’al ru junkab’al.
Tawb’ilaq raj ru naq anihaq tixye, “Moko us ta a’an!” Ka’ajwi’ naq moko chaab’il ta a’an!
Yookeb’ chaq chixk’eeb’al lix yu’am choq’ re lix evangelio li Jesukristo; k’a’ut naq kik’ulman a’an?”A’an a’in li yu’amej sa’ ruchich’och’Us ta jalan jalanq li naxk’ul li junjunq e, eb’ li rahilal, li yale’k-ix ut eb’ li ch’a’ajkilal yal neke’chal, sa’ tib’elej jo’ ajwi’ sa’ musiq’ej, neke’wulak choq’ qe chiqajunilo xb’aan naq ak re chi jo’kan li yu’am a’in.Sa’ li eq’la a’in, yookin chaq chixk’oxlankileb’ li yookeb’ chi aatinak sa’ li ch’utam a’in, ut xink’e reetal naq wiib’ reheb’ wankeb’ xkok’al ut oxib’ reheb’ wankeb’ rimam li ak xe’kam ut xe’sutq’i chaq sa’ lix choxahil ochoch.
Maajun reheb’ isinb’il li yajel ut li rahilal sa’ xyu’ameb’, ut jo’ ak yeeb’il resil, sa’ li xamaan ajwi’ a’in, jun anjel sa’ ruchich’och’ li naqara, li Hermana Barbara Ballard, xnume’ chiru li tz’apleb’ t’ikr.
At Elder Ballard, maajo’q’e taasachq sa’ qach’ool lix nawom aach’ool sa’ li eq’la a’in.Naqasik’ li sahil ch’oolej.
Jwal naqataw ru li tuqtuukilal.
Naqaj naq taawanq li rahok.
Ut li Qaawa’ naxhoy sa’ qab’een k’iila xninqal ru osob’tesihom.
A’b’an rik’in ajwi’ li sahil ch’oolejil, jun li na’leb’ tz’aqal yaal: a’an naq taawanq li hoonal, hoor, kutan, junjunq sut chihab’, b’ar wi’ naq li aamej taareek’a naq rahob’tesinb’il.Eb’ li loq’laj hu neke’xk’ut naq taqayal li k’a ut li ki’3ut naq “taawanq chixka’pak’alil chixjunil li k’a’aq re ru.”4 Li Jesus kixye, “[Li qaYuwa’] naxk’e chaq li saq’e sa’ xb’eeneb’ li ink’a’ useb’ jo’wi’ li useb’ xch’ool, ut naxk’e chaq li hab’ sa’ xb’eeneb’ li tiikeb’ jo’wi’ li ink’a’ tiikeb’ xch’ool.”5Lix toch’olaleb’ li aamej moko ka’ajwi’ ta reheb’ li b’ihom malaj li neb’a’, re jun li tenamit, malaj jun xtasal li tenamit.
Nawulak choq’ reheb’ chixjunil ut a’aneb’ xkomon li k’a’ru tento taqatzol sa’ li yu’am a’in sa’ ruchich’och’.Eb’ li tiikeb’ xch’ool moko kolb’ileb’ ta chiru li rahilalLi waatin anajwan a’an k’uub’anb’il choq’ reheb’ li yookeb’ chixpaab’ankileb’ lix taqlahom li Dios, li yookeb’ chixb’aanunkil li k’a’ru ke’xyeechi’i re li Dios ut, jo’ li sumal Norby ut naab’aleb’ chik li winq, ixq, ut kok’al li yookeb’ chi tz’aqonk chiru li ruchich’och’ anajwan, li neke’xyal xq’e chiru li yale’k-ix ut li ch’a’ajkilal neke’chal ut jwal ra xnumsinkileb’.Maare wanqeb’ li qatoch’olal xb’aaneb’ li hiik ut li kaq-sut-iq’ malaj junaq li tenok-ib’ sa’ junaq b’eleb’aal ch’iich’.
Maare te’chalq rik’in junaq b’eelomej malaj ixaqilb’ej naxmux ru xsumlajik, li naxxulub’ ru xyu’am lix tiikil ochb’een ut eb’ lix kok’al.
Eb’ li toch’olal naru neke’chal xb’aan lix q’ojyinal ut xmuhel li nimla rahil ch’oolej, xb’aan junaq yajel nachal sa’ junpaat, xb’aan li rahilal malaj xkamik anihaq raaro qab’aan, li rahil ch’oolej chirix junaq komon sa’ li junkab’al naxnajtob’resi rib’ chiru li paab’aal, xb’aan wank sa’ junesal naq ink’a’ naqataw junaq qochb’een re junelik, malaj xb’aaneb’ li k’iila paay chi “rahilal ink’a’ ilb’il.”6Chiqajunilo naqataw ru naq eb’ li ch’a’ajkilal a’aneb’ xcha’al li qayu’am, a’b’an naq nokohe’xtaw naru nokohe’xkanab’ chi maak’a’ qamusiq’aal.
Chi ink’a’ taa’ok qak’a’uxl, tento naq kawresinib’ilaqo.
Li Apostol aj Pedro kixye: “Ex was wiitz’in raarookex inb’aan, misachk eech’ool rik’in li xam xlochmank sa’ eeyanq re eeyalb’al, jo’ ta raj wi’ li maajun wa eerilom.”7 Rik’ineb’ lix lemtz’ul b’onol li sahil ch’oolejil, eb’ li moymoy ru aj noq’ re li yale’k-ix ut li rahilal kemb’ileb’ tz’aqal chiru lix t’ikrul lix k’uub’anb’il na’leb’ li qaChoxahil Yuwa’.
Eb’ li yale’k-ix a’an, us ta jwal ch’a’ajeb’, wan naq neke’wulak jo’ aj chaab’il tzolonel qe.8Naq naseraq’iman li sachb’a-ch’oolejil esil chirix li wiib’ mil rik’in oxk’aal chi saaj k’amb’ileb’ xb’e xb’aan li profeet aj Helaman, naqara li raqal a’in reheb’ li loq’laj hu: “Jo’ chanru xchaab’ilal li Dios, k’a’jo’ xsachik qach’ool, ut xsahileb’ ajwi’ xch’ool chixjunil li qateep aj pleet, chirilb’al naq maajun aamej kiwan sa’ xyanqeb’ li ki’oso.”A’b’an li ch’ol aatin naxye ajwi’: “Chi moko wan ta junaq aamej sa’ xyanqeb’ li ink’a’ ta kixk’ul k’iila toch’olal.”9 Chixjunjunqaleb’ li wiib’ mil rik’in oxk’aal ke’xk’ul k’iila toch’olal, ut chiqajunjunqal laa’o taqak’ul toch’olal sa’ lix pleet li yu’am, maare sa’ tib’elej, sa’ musiq’ej, malaj sa’ wiib’al.Li Jesukristo a’an li Chaab’il aj Samaritano choq’ qeMeekanab’ chi xik chi uub’ej—a’ yaal chan ru xchamal lix toch’olal lee raam, malaj a’ yaal k’a’ut malaj li hoonal nak’ulman wi’, malaj jo’ k’ihal li hoonal nab’ay, tento naq moko texkamq ta sa’ musiq’ej.
Na’ajman naq ink’a’ texkamq sa’ musiq’ej ut naq texk’iiq sa’ lee paab’aal ut naq teekanab’ eerib’ chiru li Dios.Li Dios ink’a’ xyo’ob’tesihom li qamusiq’ re naq ink’a’ ta raj taqakanab’ qib’ sa’ ruq’ a’an.
Li Qaawa’ ut li qaKolonel, li Jesukristo, rik’in lix tojb’al rix li maak k’a’jo’ xnimal xteram kixb’aanu, moko ka’ajwi’ ta nokoxkol chiru li kamk ut naxyeechi’i qe, rik’in li jalb’a-k’a’uxlej, lix kuyb’al qamaak, ak kawresinb’il b’an ajwi’ re qakolb’al chiruheb’ lix rahil qach’ool ut eb’ lix rahilal li qaam wankeb’ xtoch’olal.10Li Kolonel a’an li Chaab’il aj Samaritano,11 li kitaqlaak chaq “re xk’ojob’ankil xch’ooleb’ li ra wankeb’.”12 A’an nachal qatawb’al naq eb’ li qas qiitz’in yal neke’nume’ chiqak’atq.
Rik’in uxtaan, a’an naxyul lix b’an aj k’irtesinel sa’eb’ li qatoch’olal ut naxlan ru.
A’an nokoxk’am chi q’alq’o.
A’an nokoril.
A’an nokoxb’oq: “Chalqex wik’in … ut laa’in texink’irtesi.”13“Ut [li Jesus], tixnumsi li rahilal ut ch’a’ajkilal ut xyalb’al rix, li jar paay wan; … re naq … [naru] tixk’ul sa’ xb’een lix rahileb’ ut lix yajeleb’ lix tenamit … xk’ulb’al sa’ xb’een lix majelal lix kawilaleb’, re naq [a’an] nujenaqaq chi uxtaan.”14Chalqex, li ink’a’ k’ojk’o eech’ool, a’ yaal k’a’ru lee rahilal.Chalqat sa’ xk’ojarib’aal lix tojb’al rix li maak, ut wiq’ib’ aawib’ chi tijok chi anchal aach’ool.K’amomaq chaq lee raam toch’ol; ut ch’olob’ahomaq k’a’ru narahob’tesin eech’ool.Maak’a’ li rahil ch’oolej sa’ li ruchich’och’ li ink’a’ ta raj naru naxk’irtesi li choxa.15Sa’ jun li hoonal k’a’jo’ xnimal xrahilal, li Qaawa’ kixye re li Profeet aj Jose Smith: “Chixjunil li k’a’aq re ru a’in tixk’e aana’leb’, ut taawanq choq’ re aachaab’ilal.”16 Chan ru naq li toch’olal jwal raheb’ naru neke’wan choq’ re qachaab’ilal?
Sa’ lix uk’alil li yale’k-ix sa’ ruchich’och’, tiikisihomaq eerib’ chi uub’ej chi wank eekuyum, ut lix wankilal li Kolonel re k’irtesink tixk’e eesaqenkil, xtawb’al ru, eetuqtuukilal, ut eeroyb’enihom.17Maakanab’ xtiikisinkil aawib’ chi uub’ejTijonqex chi anchal eech’ool.
Kawob’resihomaq lee paab’aal chirix li Jesukristo, chirix tz’aqal lix wanjik ut li rusilal.
Chapomaq eebrib’ rik’ineb’ li raatin: “Tz’aqal choq’ aawe li wusilal, xb’aan naq lin wankil tz’aqal nak’utunk sa’ xmajelal li metz’ew.”18Jultikaq eere, li jalb’a-k’a’uxlej a’an jun li musiq’ejil b’an nim xwankil.19 Paab’ahomaqeb’ li taqlahom ut wanqex chi k’ulub’ej choq’ re laj K’ojob’anel Ch’oolej, ut chijultiko’q eere naq li Kolonel kixyeechi’i, “Ink’a’ texinkanab’ eejunes jo’ maak’a’ lee na’ lee yuwa’; tinchalq wi’chik eerik’in.”20Li tuqtuukilal sa’ li santil ochoch a’an jun chaab’il yulb’il b’an re li aamej toch’enaq.
Ayuqex sa’ li rochoch li Qaawa’ rik’in jun aamej toch’enaq ut rik’ineb’ xk’ab’a’ lee junkab’al chi kok’ aj xsa’ jo’ chanru nekexru.
Li santil ochoch naxk’ut chiqu li qahoonal sa’ li yu’am sa’ ruchich’och’ chiru rilob’aal li junelik q’e kutan.21Ilonqex cherix ut chijultiko’q eere naq ak kexwan chaq chi k’ulub’ej sa’ lee yu’am naq maji’ nekexyo’la.
Laa’ex ralal ut xrab’in li Dios kaw eech’ool, ut rik’in lix tenq’ a’an, naru nekeq’ax ru lix pleet li ruchich’och’ a’in t’anenaq.
Ak eeb’aanuhom chaq ut naru nekeb’aanu wi’chik.Ilonqex chi uub’ej.
Lee ch’a’ajkilal ut lix rahil eech’ool tz’aqal wankeb’, a’b’an moko wanqeb’ ta chi junelik.22 Taanume’q li q’ojyin.
Xb’aan naq “li K’ajolb’ej kiwakli chi wanq k’irtesink sa’ xxik’.”23Li sumal Norby ke’xye we: “Wan naq nachal sa’ qak’a’uxl li rahil ch’oolej, a’b’an ink’a’ naqak’e xna’aj chi kanaak.”24 Li Apostol aj Pablo kixye, “Rahob’tesinb’ilo … a’b’an moko yeq’inb’ilo ta; wanko sa’ ch’a’ajkilal, a’b’an ink’a’ nach’inank qach’ool; nokoosik’e’k, a’b’an moko kanajenaqo ta qajunes; neke’numtaak sa’ qab’een, a’b’an ink’a’ nokohe’xsach.”25 Maare lub’luuqex, a’b’an maajun wa teek’e eerib’ chi t’ane’k.26Us ta wankeb’ lee rahil toch’olal, laa’ex teeye’ lee ruq’ reheb’ lee ras eeritz’in, xkanab’ankil eerib’ chiru lix yeechi’ihom li Jesus, “Li ani taasachq li xyu’am chiru sa’ ink’ab’a’, a’an tixtaw xyu’am.”27 Eb’ li wankeb’ xtoch’olal li yoj neke’rileb’ lix toch’olaleb’ li ras riitz’ineb’, a’aneb’ lix anjel li Dios sa’ li ruchich’och’.Junpaat chik taqab’i li raatin li qararookil profeet, li Awa’b’ej Russell M. Nelson, jun winq k’ojob’anb’il chi tz’aqal lix paab’aal chirix li Jesukristo, jun winq re yo’onink ut tuqtuukilal, raab’il xb’aan li Dios a’ut ink’a’ kolb’il chiru lix toch’olal li aamej.Sa’ 1995 lix rab’in, xEmily kitawe’ li cancer sa’ xtib’el.
Ke’wan li kutan b’ar wi’ ke’wan royb’enihom ut xsahileb’ xch’ool naq kiyo’la lix k’uula’al chi kaw.
A’b’an li cancer ink’a’ kisach, ut lix raarookil Emily kikam wiib’ xamaan chik ma naxket wuqlaju xka’k’aal chihab’, kixkanab’ lix raarookil b’eelom ut oob’ lix kok’al toj ka’ch’ineb’ xyu’am.Sa’ li jolomil ch’utub’aj-ib’, toje’aq xkamik, li Elder Nelson kixye: “Rik’in xya’al wu re rahil ch’oolejil kiwaj raj xtenq’ankil chi us li qarab’in.
… Wi wan raj inwankilal re waklesink chi yo’yo, tz’aqal kik’ulun raj sa’ inch’ool xk’eeb’al wi’chik xyu’am.
… A’b’an rik’in li Jesukristo wankeb’ li laaw a’an ut taaroksiheb’ rik’in xEmily … ut rik’ineb’ chixjunil li kristiaan sa’ lix hoonal li Qaawa’.”28Sa’ li po xnume’, naq yoo chaq chirula’aninkileb’ laj santil paab’anel aran Puerto Rico ut kixjultika jun nimla kaq-sut-iq’ kiwan sa’ li chihab’ xnume’, li Awa’b’ej Nelson ki’aatinak rik’in rahok ut toq’ob’ank-u:“A’in xkomon li yu’am.
A’an aj-e naq wanko arin.
Wanko arin re taawanq qatib’el ut re taayale’q qix.
Junjunq reheb’ li yale’k-ix a’an neke’wan sa’ tib’elej, wankeb’ chik sa’ musiq’ej, ut lix yalb’al eerix arin a’an sa’ tib’elej ut sa’ musiq’ej ajwi’.”29“Laa’ex ink’a’ xekanab’ eerib’ chi t’ane’k.
Jwal nasaho’ qach’ool cherix.
Laa’ex, aj tiikil santil paab’anel, kisach cheru naab’al k’a’aq re ru, a’b’an sa’ xyanq a’an, xekawresi lee paab’aal chirix li Qaawa’ Jesukristo.”30“Naq naqapaab’eb’ lix taqlahom li Dios, taqataw sahil ch’oolejil sa’ xyanqeb’ li qach’a’ajkilal.”31Chixjunil lix ya’al uhej te’chaqihob’resiiqEx was wiitz’in, ninyeechi’i eere naq xk’iresinkil lee paab’aal chirix li Qaawa’ Jesukristo tixk’e xkawil xmetz’ew eech’ool ut xnimal eeroyb’enihom.
Choq’ eere, laa’ex li tiikex, laj K’irtesinel re li qaam, sa’ lix hoonal a’an ut jo’ chanru naraj a’an, tixk’irtesi chixjunileb’ lee toch’olal.32 Maak’a’aq b’alaq’ink, tawasiik, yale’k-ix, rahil ch’oolej, yaab’ak, rahilal chi moko toch’olal—a’ yaal jo’ chamal, jo’ nimal malaj jo’ rahil—li taakanaaq ta raj chi maak’a’ li k’ojob’ank ch’oolej, li tuqtuukilal, ut li yo’onihom ink’a’ na’oso’ re li ani tooxk’ul chi anchal ch’oolej rik’ineb’ li ruq’ rahob’tesinb’ileb’ naq tooq’ajq wi’chik rik’in.
Sa’ li kutan a’an, naxch’olob’ xyaalal li Apostol aj Jwan, eb’ li tiikeb’ “li xe’chalk chaq sa’ li xnimal rahilal”33 te’xaqliiq chi tiqtooqeb’ rik’in saqi aq’… chiru li xnimajwal k’ojarib’aal li Dios.” Li Karneer “taamuheelanq qe … ut li Dios taachaqihob’resinq re chixjunil li xya’aleb’ eeru.”34 Taachalq li kutan a’an.
Jo’kan ninch’olob’ xyaalal, sa’ xk’ab’a’ li Jesukristo, amen.
Jun chihab’ chaq, sa’ li jolomil ch’utam re li tijonelil re li ch’utub’aj-ib’, li Obiisp Gérald Caussé kiraatinaheb’ li winq re li Iglees ut kixch’olob’ chan ru naq li Tijonelil re Aaron ut li Tijonelil re Melkisedek laq’ab’anb’ileb’ rib’ chi tz’aqal sa’ li k’anjel re li kolb’a-ib’.1 Lix na’leb’ ki’ok choq’ jun osob’tesink jwal nim sa’ xtenq’ankileb’ li saaj winq re li Tijonelil re Aaron rilb’al naq wankeb’ xk’anjel sa’ xkab’lankil li rawa’b’ejihom li Dios sa’ ruchich’och’.
Lix k’anjeleb’ sa’ komonil naxkawob’resi li Iglees ut naxyoob’ jun jalajik xch’ooleb’ li qasaaj winq naq neke’xtaw ru naq nim xwankil xb’aaunhomeb’ ut naq jwal chaq’al ru li k’anjel a’in.Anajwan nawaj ajwi’ naq li waatin tixjunaji rib’ rik’in li na’leb’ a’an naq yooqin chi aatinak chirixeb’ li saaj ixq re li Iglees, li aajeleb’ ajwi’ ru re xtz’aqob’resinkil ru lix k’anjel li Q’aawa’ sa’ lix junkab’aleb’ ut sa’ lix Iglees.Jo’ li Obiisp Caussé, chiru xnimal lin saajilal xinwan chaq sa’ jun ch’ina uq’ej re li Iglees ut naab’al sut xpatz’man we naq tinb’aanuhatq k’anjel ut b’oqom li b’aanunb’ileb’ raj xb’aaneb’ li cheekeb’.
Qayehaq, laa’o li wanko chaq sa’ xk’anjeleb’ li saaj rajlal xootenq’an chixtusub’ankil ut chixk’uub’ankil li kok’ k’anjel taqab’aanu sa’ komonil jo’eb’ ajwi’ li xninqal ru k’anjel te’uxmanq.
Xqatz’iib’a na’leb’ re k’utb’esink, xqak’uub’ jun ch’uut aj b’ichanel re taqasahob’resi xch’ooleb’ li ani wan sa’ li uq’ej, ut xoo’oken chi us sa’ chixjunilatq li k’anjel.
Xinb’oqe’ jo’ aj b’eresinel b’ich re li uq’ej, ut rajlal xamaan ninb’eresi li b’ich sa’ li ch’utam re li loq’laj wa’ak.
Choq’ re jun saaj ixq waqlaju chihab’ xyu’am, jwal chaab’il li xk’eeb’al rib’ rajal domingo chiruheb’ chixjunileb’ li komon re li uq’ej ut xb’eresinkileb’ li b’ich.
Xweek’a naq aajel chaq wu ut xinnaw naq wan chaq k’a’ru naru tink’e.
Li komon neke’raj ru naq wankin aran, ut jwal xwulak chiwu reek’ankil naq ajb’il wu.
Li tz’aqonk a’an xinixtenq’a chixkab’lankil lix nawom inch’ool chirix li Jesukristo, ut jo’ kixk’ul li Obiisp Caussé, xk’ojob’ lin yu’am sa’ xk’anjelankil li evangelio.Chixjunjunqaleb’ li komon tento te’xnaw naq jwal aajeleb’ ru.
Li junjunq wan rik’in ninqal ru eechej li naru tixyeechi’i ut maatan ut seeb’al ak re li neke’tenq’an chixtiikisinkil chi uub’ej li xnimal ru k’anjel a’in.
Li qasaaj winq wankeb’ xk’anjel sa’ li Tijonelil re Aaron tusb’il ru sa’ li Tzol’leb’ ut Sumwank, ut a’in neke’k’utun chi saqen ru.
Choq’ re li saaj ixq re li Iglees, lix yuwa’eb’, ut laj jolominel reheb’, maare ink’a’ tz’aqal nak’utun naq chalen chaq naq xe’kub’e xha’, teneb’anb’il sa’ xb’eeneb’ rik’in sumwank li “yaabʼak rikʼinebʼ li nekeʼyaabʼak; ut xkʼojobʼankilebʼ xchʼool li nekeʼajok kʼojobʼaak xchʼool, ut xaqliik joʼ aj yehol nawom chirix li Dios saʼ chixjunil hoonal, ut saʼ chixjunil li kʼaʼaq re ru, ut saʼ chixjunil li naʼajej [te’wanq] wiʼ, toj reetal [xkamikeb’].”2 Eb’ li saaj ixq wankeb’ xhoonal re xb’aanunkil li teneb’anb’il sa’ xb’eeneb’ sa’eb’ li teep ut uq’ej wankeb’ wi’ naq neke’k’anjelak sa’ x’awa’b’ejileb’ li tzoleb’aal, sa’ xch’utameb’ li saaj, ut sa’ jalan chik li b’oqom.
Li junjunq chi saaj ixq re li Iglees tento taareek’a naq oxloq’ ru, taawanq xhoonal re tenq’ank, ut taareek’a naq wan li naru tixb’aanu re tenq’ank sa’ li k’anjel a’in.Sa’ li Manual 2, naqatzol naq li k’anjel re li kolb’a-ib’ sa’eb’ li qateep a’an ajwi’ “li k’anjel re jultikank aatin, li xtenq’ankileb’ li komon chi kanaak li toje’ xe’kub’e xha’, li xk’amb’aleb’ chaq wi’chik li xikenaqeb’, li k’anjel re li santil ochoch, ut li k’anjel re li resilal li junkab’al, ut xk’utb’al li evangelio.”3 Li k’anjel a’in b’eresinb’il xb’aaneb’ li qatiikil obiisp, li wan rik’ineb’ xlaawil li tijonelil re lix teepeb’.
Chiru naab’al chihab’, laa’o sa’ li awa’b’ejil re li saaj ixq yooko chixpatz’b’al: “B’arwan reheb’ li k’anejel a’in ink’a’te’okenq wi’ eb’ li qasaaj ixq?” Lix sumenkil a’an naq a’aneb’ wan li k’a’ru naru te’xwotz’ sa’ chixjunileb’ li k’anjel a’in.Qayehaq, toje’ xinnaweb’ ru jun siir chi saaj ixq aran Las Vegas li xe’b’oqe’ choq’ aj k’ehol na’leb’ chirix li k’anjelak sa’ li santil ochoch ut xb’aanunkil li resilal li junkab’al sa’eb’ lix teep.
Neke’lemtz’un xb’aan xsahileb’ xch’ool rik’in naq neke’ru chixtenq’ankileb’ lix komon sa’ li teep re xtawb’aleb’ lix xe’toonil.
Jwal neke’ru chixk’anjelankil li ulul ch’iich’, xe’xtzol chaq roksinkil li FamilySearch, ut yo’oon wankeb’ chixwotzb’al lix nawom rik’in li rech komonil.
Jwal xk’utun naq wankeb’ xnawom xch’ool ut naq neke’xtaw ru lix aajelil ru li sik’ok k’ab’a’ej reheb’ li qaxe’ qatoon kamenaqeb’ re naq taaruuq te’b’aanumanq li k’ojob’anb’il k’anjel re li kolb’a-ib’ choq’ reheb’ sa’ li santil ochoch.Junjunq po chaq anajwan, kiwan inhoonal re xyalb’aleb’ rix wiib’ chi saaj ixq aj kaalaju chihab’ rik’in jun ink’a’uxl.
Kiwisi wiib’ li tusleb’ aatin re li ch’utam re li teep ut kink’e re xEmma ut xMaggie.
Kinpatz’ reheb’ naq te’ril ru li tusleb’ aatin ut naq te’xtz’il rix ma wan junaq na’leb’ tusb’il chaq sa’ li ch’utam re li teep te’ruuq raj wi’ chi okenk.
Li xEmma kixk’e reetal naq jun ak’ junk’ab’al ok chaq re chi q’axonk sa’ li teep, ut kixye naq taaruuq chixtenq’ankileb’ chi q’axonk.
Kixk’oxla naq taaruuq taa’ok choq’ ramiiweb’ li kok’al sa’ li junkab’al ut tixk’ut chiruheb’ lix ak’ tzoleb’aal.
A’an kiril ajwi’ naq okeb’ chaq re xninq’ehinkil jun wa’ak sa’ li teep chiru q’ojyin ut kireek’a naq naab’al chi na’leb’ taaruuq taatenq’anq wi’.Li xMaggie kixk’e reetal naq naab’al li komon ak cheekeb’ sa’ li teep te’raj tenq’aak rik’in xk’ulb’al li ula’anink ut li wank sa’ komonil.
Kixye naq jwal taawulaq raj chiru rula’aninkileb’ ut xtenq’ankileb’ li chaq’al ru komon ak tiixeb’ chik.
Jo’kan ajwi’ kireek’a naq taaruuq chixtenq’ankileb’ li komon sa’ li teep re te’xtzol roksinkil li ulul ch’iich’ ut li redes sociales.
Relik chi yaal naq maak’’a junaq na’leb’ li wan chiru li tusleb’ aatin b’ar wi’ li wiib’ chi saaj ixq ink’a’ te’ruuq raj chi tenq’ank!Li neke’chutla sa’ li ch’uut re li teep, malaj li wankeb’ xb’oqb’aleb’ sa’ li teep, ma neke’ril li saaj ixq jo’ jun chaq’al ru eechej re tenq’ank re xb’aanunkil li ajb’il ru sa’eb’ li qateep?
Li tusulal na’leb’ re chixjunil tento xb’aanunkil sa’ li teep jwal najt ru, ut chi kok’ aj xsa’ naqak’oxla naq ka’ajwi’ li komon ak ninqeb’ te’ruuq chixb’aanunkil li k’anjel a’an.
Jo’ chanru naq neke’b’oqman li saaj re li Tijonelil re Aaron re naq te’k’anjelaq rochb’eeneb’ lix yuwa’ ut xkomoneb’ chik li winq re li Tijonelil re Melkisedek, eb’ li qasaaj ixq naru te’b’oqe’q re te’tenq’anq ut te’k’anjelaq chiruheb’ li komon sa’ li teep rochb’eeneb’ lix na’ ut xkomoneb’ chik li komon ixq tiikeb’ chi paab’ank.
Wankeb’ xseeb’al, xch’ool, ut rajom chixb’aanunkil naab’aleb’ li k’anjel chiru ka’ajwi’ wulak rajlal domingo sa’ li Iglees!Naq taqak’oxlaheb’ li k’anjel tento te’xb’aanu li qasaaj ixq sa’eb’ li kutan chalkeb’ re, naru naqapatz’ qib’ k’a’ru naru taqak’e reheb’ anajwan re xtenq’ankileb’ chixkawresinkil rib’eb’ choq’ misioneer, aj nawol re li evangelio, aj jolominel sa’eb’ li k’anjenel ch’uut re li Iglees, aj k’anjel sa’ li santil ochoch, ixaqilb’ej, na’b’ej, aj k’utunel, ut choq’ amiiw.
A’aneb’ ak naru te’ok chixb’aanunkil naab’al reheb’ li k’anjel a’an.
Rajlal napatz’man reheb’ li saaj naq te’tenq’anq chixk’utb’al junaq li tzolok sa’ li Dominkil Tzoleb’aal.
Sa’ li kutan anajwan li qasaaj ixq wan xhoonaleb’ re k’anjelak sa’ li santil ochoch sa’ li na’leb’ li junxil ka’ajwi’ neke’xb’aanu laj k’anjeleb’ sa’ li santil ochoch malaj laj jolominel li neke’rochb’eeni lix ch’uut aj saaj sa’ xb’aanunkil li kub’iha’ choq’ reheb’ li kamenaq.
Anajwan neke’b’oqe’ li kok’ ixqa’al li toj wankeb’ sa’ li Tzoleb’aal reheb’ li Kok’al re te’wulaq sa’ li ch’utam re xkawresinkil li komon re xik sa’ li santil ochoch ut re li tijonelil, li taatenq’anq reheb’ chixtawb’al ru naq aajel ru rokikeb’ sa’ li k’anjel b’eresinb’il xb’aan li tijonelil.
A’aneb’ yookeb’ chixtzolb’al naq li winq, li ixq, li saaj, ut li kok’al chixjunileb’ neke’xk’ul rosob’tesihom li tijonelil, ut naq chixjunileb’ naru te’okenq chi tz’aqal sa’ xtiikisinkil chi uub’ej lix k’anjel li Qaawa’.Ex Obiisp, naqanaw naq lix tusulal lee k’anjel jwal aaleb’, a’b’an jo’ chanru naq jun lee k’anjel jwal nim ru a’an xjolominkil li molam re li Tijonelil re Aaron, sa’ li Manual 2 naxye naq “li obiisp ut lix tenq’ aj k’ehol na’leb’ neke’xjolomi rik’in li tijonelil li ch’uut re li Saaj Ixq.
Neke’xk’aak’ale li junjunq chi saaj ixq ut neke’xkawob’resiheb’, rik’in li k’anjelak roch’b’eeneb’ li yuwa’b’ej ut laj jolominel reheb’ li Saaj Ixq.” Naxye ajwi’ naq “li obiisp ut lix tenq’ aj k’ehol na’leb’ neke’oken chi rajlal sa’eb’ li ch’utam ut k’anjel ut reheb’ li saaj ixq.”4 Naqab’antioxi reheb’ li obiisp li neke’xk’e xhoonal re rula’aninkileb’ lix tzoleb’aal li saaj ixq ut li neke’xk’e xk’anjeleb’ li saaj ixq re naq ink’a’ ka’ajwi’ te’iloq sa’ li k’anjel.
B’antiox eere naq nekek’e xhoonaleb’ li saaj ixq re te’okenq chi tenq’ank sa’ li ajb’il ru xb’aaneb’ li komon sa’ li teep!
Eb’ li hoonal a’an re tenq’ank neke’rosob’tesiheb’ chi naab’al chiruheb’ li k’anjel li ka’ajwi’ b’aanunb’il re xsahob’resinkileb’ xch’ool.”Choq’ eere, li saaj ixq re li Iglees, lee chihab’ re saajilal maare laatz’eb’ ru ut ch’a’ajeb’.
Naqak’e reetal naq naab’al eere yookex chixyalb’al eeq’e rik’in li kub’enaqil ch’oolej, li lub’k, li titz’k, ut maare li raho’k sa’ ch’oolej chi rajlal.
Li ilok sa’ lee sutam ut ink’a’ ka’ajwi’ rilb’al lee ch’a’ajkilal maare a’an ink’a’ tixtuqub’ chixjunileb’ li ch’a’ajkilal a’in, a’b’an li k’anjelak chiru qas qiitz’in naru chi kok’ aj xsa’ tixseeb’ob’resi li qiiq ut tixk’e chi kotzk li qach’a’ajkilal.
Jun li na’leb’ q’axal chaab’il re xwaklesinkil qib’, a’an xk’utb’al, rik’in xk’oxlankileb’ ut xtenq’ankileb’ li qas qiitz’in, naq wan naab’al li chaab’ilal naru taqawotz.5 Nink’e eeb’oqb’al chixtaqsinkil lee ruq’ re texk’anjelaq naq nekeril li na’ajman ru sa’ lee sutam.
Naq neketz’aqob’resi ru lee teneb’ahom re sumwank xex’ok wi’ ut nekex’oken sa’ xkab’lankil li rawa’b’ejihom li Dios, eb’ li osob’tesink te’hoye’q sa’ lee yu’am, ut teenaw ru xchamal ut lix sahilal maak’a’ roso’jik li tzolomil.Ex was witz’in, eb’ li qasaaj ixq jwal chaq’aleb’ ru.
Wankeb’ xmaatan, numtajenaq xsak’ahileb’ xch’ool ut xmetz’ew, ut chaab’ileb’ xchool ut aj rahoneleb’.
A’aneb’ neke’raj k’anjelak.
Aajel ru choq’ reheb’ xnawb’al naq wankeb’ xloq’al ut jwal aajeleb’ ru sa’ li k’anjel re li kolb’a-ib’.
Jo’ chanchan naq li saaj winq neke’xkawresi rib’ sa’ li Tijonelil re Aaron choq’ re ninqi k’anjel sa’ li Tijonelil re Melkisedek, eb’ li qasaaj ixq yookeb’ chixkawresinkil rib’ re te’ok choq’ komon sa’ li ch’uut reheb’ li ixq jwal nim ru sa’ ruchich’och’—li Komonil re Tenq’ank.
Chi laq’ab’anb’ileb’, li saaj winq ut saaj ixq a’in chaq’aleb’ ru, kaweb’ rib’, ut tiikeb’ xch’ool yookeb’ chixkawresinkil rib’ re naq te’wanq choq’ ixaqilb’ej ut b’eelomej, na’b’ej ut yuwa’b’ej li te’xk’iresiheb’ lix junkab’al chi k’ulub’ejeb’ choq’ re lix choxahil awa’b’ejihom li Dios.Ninch’olob’ xyaalal naq lix k’anjel li qaChoxahil Yuwa’ a’an xkʼeebʼal chi uxmank lix kolbʼal chiru li kamk ut lix yuʼam chi junelik li ralal xk’ajol.6 Eb’ li qachaq’al ru saaj ixq jwal ninqeb’ xk’anjel li te’xb’aanu re tenq’ank chixtz’aqob’resinkil ru li nimla k’anjel a’in.
Sa’ xk’ab’a’ li Jesukristo, amen.
 Laa’in, aj aNefi, rik’in naq kinyo’la chaq rik’in bchaab’il cna’b’ej yuwa’b’ej, jo’kan naq dkintzole’ ka’ch’inaq sa’ chixjunil lix nawom lin yuwa’; ut rik’in naq wilom k’iila ech’a’ajkilal chiru xb’ehil lin kutan, a’ut k’a’jo’ ajwi’ naq usilanb’ilin xb’aan li Qaawa’ chiru chixjunil lin kutan; relik chi yaal, wanjenaq xnimal innawom chirix lix chaab’ilal ut lix fmuqmuukil na’leb’ li Dios, jo’kan naq gnintz’iib’a resil lin b’aanuhom chiru lin kutan.
Relik chi yaal, nintz’iib’a jun esil sa’ li araatinob’aal inyuwa’, a’an ajwi’ lix nawomeb’ laj Judio, ut li raatinob’aaleb’ laj Egipcio.
Ut ninnaw naq li esil nintz’iib’a ayaal, ut nintz’iib’a rik’in tz’aqal li wuq’, ut nintz’iib’a jo’ chanru lin nawom.
Xb’aan naq kik’ulman sa’ xtiklajik li axb’een chihab’ li rawa’b’ejil laj bSedekias, li rey sa’ xb’een Juda, (lin yuwa’, aj Lehi, wanjenaq chaq cJerusalen chiru chixjunil lix kutan); ut sa’ li chihab’ ajwi’ a’an ke’k’ulun k’iila dprofeet, ke’xch’olob’ jo’ profeet chiru li tenamit naq tento te’xjal xk’a’uxl, malaj ut li nimla tenamit eJerusalen tento taasachmanq.
Jo’kan ut, kik’ulman naq lin yuwa’, aj aLehi, naq yoo chi xik kitijok chiru li Qaawa’, relik chi yaal, chi anchal ajwi’ lix bch’ool, chirix lix tenamit.
Ut naq kitijok chiru li Qaawa’, kik’ulman naq kichal jun axaqal li xam, kikana chiru, sa’ xb’een jun li pek; ut naab’al li kiril ut kirab’i; ut sa’ xk’ab’a’ li k’a’ru kiril ut kirab’i kisiksot ut kichenchot chi numtajenaq.
Ut kik’ulman naq kisutq’i sa’ tz’aqal li rochoch aran Jerusalen; ut kixk’ut rib’ chiru lix ch’aat, chi anumtajenaq li Musiq’ej rik’in, jo’ ajwi’ li k’a’aq re ru kiril chaq.
Ut naq numtajenaq chi jo’kan li Musiq’ej rik’in, kik’ame’ sa’ jun li ak’utb’esinb’il matk’, jo’kan naq kiril chi bteeliik li choxa, ut kixk’oxla naq kiril li Dios k’ojk’o sa’ xb’een lix k’ojarib’aal, sutsu xb’aaneb’ k’iila ch’uut chi anjel maak’a’ rajlankileb’, wankeb’ chi b’ichank ut chixnimankil ru lix Dios.
Ut kik’ulman naq kiril Jun li yoo chaq chi kub’eek sa’ xyi choxa, ut kiril naq lix alemtz’unkil ru naxq’ax xlemtz’unkil li saq’e sa’ wa’leb’.
Ut kiril ajwi’ akab’laju chik yookeb’ chaq chixtaaqenkil, ut lix kutankileb’ naxq’ax xkutankileb’ li chahim chiru li heelam.
Ut ke’kub’e chaq ut koxe’eelq chiru lix b’een li ruchich’och’; ut kichal li xb’eenil ut kixaqli chiru lin yuwa’, ut kixk’e jun li ahu re, ut kixye re naq taaril li tz’iib’anb’il.
Ut naq toj yoo chirilb’al li tz’iib’anb’il, kik’ulman naq kinujob’resiik rik’in lix aMusiq’ li Qaawa’.
Ut kiril li tz’iib’anb’il, kixye: Rahilal, rahilal sa’ xb’een Jerusalen, xb’aan naq wilom laa atz’eqb’eetalil!
Relik chi yaal, k’iila na’leb’ kiril lin yuwa’ chi tz’iib’anb’il chirix bJerusalen—naq taasachmanq, ut li ani wankeb’ aran; naab’al te’oso’q xb’aan li yok’leb’ ch’iich’, ut naab’al cte’k’ame’q chi preexil Babilonia.
Ut naq ak kiril inyuwa’ k’iila k’a’aq re ru ninq ut sachol ch’oolej chi tz’iib’anb’il ut rik’in xnaq’ ru, kik’ulman naq kixjap re chixyeeb’al k’iila aatin re li Qaawa’, jo’ li we’: Ninq ut sachol ch’oolej laa k’anjel, at Qaawa’ Dios Nimajwal!
Laa k’ojarib’aal taqenaq chaq sa’ choxa, ut laa wankilal, ut laa chaab’ilal, ut laa wuxtaan wan sa’ xb’eeneb’ chixjunil li wankeb’ sa’ ruchich’och’; ut sa’ xk’ab’a’ naq aj uxtaanat, ink’a’ taakanab’eb’ li ani aneke’k’ulun aawik’in naq te’oso’q.
Ut jo’ka’in li raatin lin yuwa’ sa’ xnimankil ru lix Dios; xb’aan naq kisaho’ li raam, ut kinujak anchal lix ch’ool, sa’ xk’ab’a’ li k’a’aq re ru kiril chaq, relik chi yaal, li kixk’ut chaq li Qaawa’ chiru.
Ut anajwan laa’in, aj Nefi, ink’a’ nink’e resil chixjunil li k’a’aq re ru xtz’iib’a lin yuwa’, xb’aan naq k’iila k’a’aq re ru xtz’iib’a li kiril chi k’utb’esinb’il ut sa’eb’ li matk’; ut xtz’iib’a ajwi’ k’iila k’a’aq re ru akixch’olob’ jo’ profeet ut kixye reheb’ li ralal xk’ajol, li ink’a’ tink’e resil chixjunil.
A’b’anan tink’e resil lin b’aanuhom chiru lin kutan.
K’ehomaq reetal, nintz’iib’a chi k’osb’il ru li esil kixtz’iib’a lin yuwa’, chiruheb’ perel ch’iich’ li kinyiib’ rik’in tz’aqal li wuq’; jo’kan ut, chirix naq tinchoy axk’osb’al ru li besil kixtz’iib’a lin yuwa’, tink’e resil lin yu’am laa’in.
Jo’kan ut, nawaj raj naq teenaw, naq chirix naq li Qaawa’ xk’ut xk’ihal li sachb’a-ch’oolejil na’leb’ a’in chiru lin yuwa’ aj Lehi, relik chi yaal, chirix lix asachlijik Jerusalen, k’ehomaq reetal naq a’an xko’o sa’ xyanqeb’ li tenamit, ut ki’ok chi baatinak jo’ profeet, ut chixch’olob’ankil chiruheb’ li k’a’aq re ru kiril jo’ ajwi’ li kirab’i chaq.
Ut kik’ulman naq eb’ laj Judio ake’reetz’u xb’aan li k’a’aq re ru kixch’olob’ chaq chirixeb’, xb’aan naq kixch’olob’ chaq chi yaal chirix lix maa’usilaleb’ ut lix tz’eqb’eetalileb’, ut kixch’olob’ xyaalal naq li k’a’aq re ru kiril ut kirab’i chaq, jo’ ajwi’ li k’a’ru kiril chaq chi tz’iib’anb’il sa’ li hu, naxk’utb’esi chi ch’olch’o chirix lix k’ulunik jun li bMesias, jo’ ajwi’ lix tojb’al rix li ruchich’och’.
Ut naq eb’ laj Judio ke’rab’i li k’a’aq re ru a’in, ke’josq’o’ rik’in a’an; relik chi yaal, jo’ chanru ajwi’ chaq rik’ineb’ li profeet najter, li ake’risi chaq, ut ke’xkuti chaq chi pek, ut ke’xkamsi chaq; ut ke’xsik’ ajwi’ lix yu’am a’an, re te’risi.
A’ut k’ehomaq reetal, laa’in, aj Nefi, tink’ut cheru naq eb’ lix q’unil buxtaan li Qaawa’ wankeb’ sa’ xb’eeneb’ chixjunileb’ li kixsik’ ru, sa’ xk’ab’a’ lix paab’aaleb’, re xk’eeb’al xkawileb’ xmetz’ew toj reetal naq te’wanq xwankil chi kole’k.
 Ut anajwan laa’in, aj Nefi, nin’ok wi’chik chixk’eeb’al chiruheb’ li aperel ch’iich’ a’in resil lin b’aanuhom, ut lin awa’b’ejil ut lin k’anjel sa’ li paab’aal; jo’kan ut, re xtikib’ankil wi’chik li esil nink’e, tento tin’aatinaq ka’ch’inaq chirix li k’a’aq re ru re lin yuwa’, ut reheb’ ajwi’ li was.
Xb’aan naq k’ehomaq reetal, kik’ulman chirix naq lin yuwa’ kixk’e xraqik xyeeb’al li aatin sa’ lix amatk’, ut xtz’aamankil ajwi’ chiruheb’ naq yalb’ilaqeb’ tz’aqal xq’e, kiraatinaheb’ chirixeb’ laj Judio— Naq chirix naq te’sachmanq, relik chi yaal, anchal lix nimal ru tenamit a’an aJerusalen, ut naab’al bk’amb’ilaqeb’ chi preexil cBabilonia, jo’ chanru li kutan k’oxlanb’il xb’aan li Qaawa’, dte’sutq’iiq wi’chik, relik chi yaal, te’sutq’isiiq wi’chik chaq chi preexil; ut chirix naq te’sutq’isiiq chaq chi preexil, te’reechani wi’chik lix ch’och’il li reechanihomeb’.
Relik chi yaal, naq awaqib’ cient chihab’ relik chaq lin yuwa’ Jerusalen, jun bprofeet li Qaawa’ Dios tixwaklesi sa’ xyanqeb’ laj Judio—a’anaq jun li cMesias, malaj sa’ jalan chik aatin, jun aj Kolol re li ruchich’och’.
Ut ki’aatinak ajwi’ chirixeb’ li profeet, jo’ xk’ihal rajlankileb’ li axe’ch’olob’ank re xyaalal li k’a’aq re ru a’in, chirix li Mesias a’in li ki’aatinak wi’, malaj a’an laj Tojol rix li ruchich’och’.
Jo’kan ut, chixjunileb’ li winq wankeb’ chaq chi sachenaq ut chi at’anenaq, ut jo’kan raj te’wanq chi junajwa wi ta ink’a’ te’xkanab’ rib’ chiru laj Tojol-ix a’in.
Ut ki’aatinak ajwi’ chirix jun li aprofeet li taak’ulunq xb’een wa chiru li Mesias, re tixkawresi xb’e li Qaawa’— Relik chi yaal, a’an taaxik ut tixjap ajwi’ re sa’ li yamyookil ch’och’: aKawresihomaq lix b’e li Qaawa’, ut tiikob’resihomaq ru li ruq’ xb’e; xb’aan naq xaqxo sa’ eeyanq jun li moko nawb’il ta ru eeb’aan; ut q’axal kaw wi’chik xmetz’ew chiwu laa’in, moko k’ulub’ejin ta chixhitb’al lix tz’apb’al lix xaab’.
Ut naab’al ki’aatinak lin yuwa’ chirix li na’leb’ a’in.
Ut lin yuwa’ kixye naq a’an taakub’sinq ha’ aran aBetabara, chi xjunpak’alil li Jordan; ut kixye ajwi’ naq btaakub’sinq ha’ rik’in ha’; naq tixkub’si ajwi’ xha’ li Mesias rik’in ha’.
Ut chirix naq akaq xkub’si xha’ li Mesias rik’in ha’, tixk’e reetal ut tixch’olob’ xyaalal naq xkub’sihom xha’ lix aKarneer li Dios, li taa’isinq re lix maak li ruchich’och’.
Kik’ulman ut chirix naq lin yuwa’ kixye li aatin a’in, kiraatinaheb’ li was chirix li evangelio li taajultikamanq sa’ xyanqeb’ laj Judio, ut jo’kan ajwi’ chirix lix alajikeb’ laj Judio chi bmaak’a’aqeb’ xpaab’aal.
Ut chirix naq akaq cxe’xkamsi li Mesias li taak’ulunq, ut chirix naq ak xkamsiik, dtaawakliiq chaq sa’ xyanqeb’ li kamenaq, ut tixk’utb’esi rib’, rik’in li eSantil Musiq’ej, chiruheb’ laj Gentil.
Relik chi yaal, naab’al ajwi’ ki’aatinak lin yuwa’ chirixeb’ laj Gentil, ut jo’kan ajwi’ chirix lix junkab’al laj Israel, naq te’juntaq’eetaaq rik’in jun axtoonal li che’ olivo, naq te’toqe’q li ruq’ ut bte’jek’iiq chiru chixjunil lix b’een li ruchich’och’.
Jo’kan ut, kixye naq tento taa’uxq naq taak’ame’q qab’e sa’ junajil sa’ li ach’och’ li yeechi’inb’il, choq’ re xtz’aqob’resinkil ru li raatin li Qaawa’, naq jek’inb’ilaqo chiru chixjunil lix b’een li ruchich’och’.
Ut chirix naq te’jek’iiq lix junkab’al laj Israel ate’ch’utub’aaq wi’chik; malaj ut naq ak xe’xk’ul laj bGentil lix tz’aqalil li Evangelio, li tz’aqal ruq’ lix ctoonal li che’ olivo, malaj eb’ li rela’ lix junkab’al laj Israel, te’letze’q wi’chik sa’ xtoonal, malaj te’k’ame’q chixnawb’al chirix li tz’aqal Mesias, a’an lix Qaawa’eb’ ut laj Tojol rixeb’.
Ut jo’ka’in li raatin lin yuwa’ naq kich’olob’ank jo’ profeet ut ki’aatinak chiruheb’ li was, ut jo’kan ajwi’ naab’al chik li k’a’ re ru li ink’a’ tintz’iib’a sa’ li hu a’in; xb’aan naq xintz’iib’a jo’ k’ihal ki’ajman chiwu sa’ lin ahu jun chik.
Ut chixjunil li k’a’aq re ru a’in, li xin’aatinak wi’, kib’aanuman naq toj yoo chi wank lin yuwa’ sa’ jun muheb’aal t’ikr, sa’ li ru taq’a Lemuel.
Ut kik’ulman chirix naq laa’in, aj Nefi, ak wab’ihom chixjunil li araatin lin yuwa’, chirix li k’a’aq re ru kiril chaq sa’ li bk’utb’esinb’il matk’, ut jo’kan ajwi’ li k’a’aq re ru kixye rik’in xwankil li Santil Musiq’ej, ut li wankilal a’an kixk’ul rik’in xpaab’ankil li Ralal li Dios—ut li Ralal li Dios a’an li cMesias li taak’ulunq—laa’in, aj Nefi, kiwaj ajwi’ naq tinwil, ut tinwab’i, ut tinnaw chirix li k’a’aq re ru a’in, rik’in lix wankil li dSantil Musiq’ej, a’an li maatan naxk’e li Dios reheb’ chixjunil li neke’sik’ok re chi eyalb’ileb’ xq’e, jo’ sa’ fnajter kutan jo’ sa’ li kutan naq tixk’utb’esi wi’ rib’ chiruheb’ li ralal xk’ajoleb’ li winq.
Xb’aan naq a’an ajuntaq’eet ewer, anajwan, ut chi junelik; ut li b’e kawresinb’il choq’ reheb’ chixjunil li winq chalen chaq sa’ xk’ojlajik li ruchich’och’, wi taa’uxq naq te’xjal xk’a’uxl ut te’chalq rik’in.
Xb’aan naq ani nasik’ok chi yalb’il xq’e, taatawoq; ut lix amuqmuukil na’leb’ li Dios taateeliiq chiruheb’ rik’in lix wankil li bSantil Musiq’ej, jo’ sa’ li kutan a’in jo’ sa’ najter kutan, ut jo’ sa’ najter kutan jo’ sa’ li kutan toj taachalq; jo’kan ut, lix cb’e li Qaawa’ wan sa’ junaj chi xsutam li wan chi junelik.
Jo’kan ut, chijultiko’q aawe, at winq, rik’in chixjunil laa b’aanuhom tatk’ame’q chaq sa’ araqb’a-aatin.
Jo’kan ut, wi xasik’ xb’aanunkil li maa’usilal chiru xkutankil lix ayalb’al aawix, rik’in a’an nakattawe’ chi btz’aj aawu chiru lix raqleb’aal aatin li Dios; ut maak’a’ k’a’ru tz’aj naru nawan rik’in li Dios, jo’kan naq tento tattz’eqe’q chi junelik.
Ut li Santil Musiq’ej nak’ehok wankilal re naq tinye li na’leb’ a’in, ut naq ink’a’ tinram xyaalal.
 Xb’aan naq kik’ulman chirix naq kiwaj xnawb’al li k’a’aq re ru kiril lin yuwa’, ut kinpaab’ naq li Qaawa’ naru tixk’e chinnaweb’, naq k’ojk’ookin chi ak’oxlank sa’ lin ch’ool, bkinxoke’ chaq sa’ lix Musiq’ li Qaawa’, relik chi yaal, toj sa’ xb’een jun li ctzuul q’axal najt xteram, li maajun wa wilom chaq, ut maajun wa ink’ehom chaq li woq sa’ xb’een.
Ut li Musiq’ej kixye we: K’e reetal, k’a’ru nakawaj?
Ut kinye: Nawaj rilb’al li k’a’aq re ru akiril lin yuwa’.
Ut li Musiq’ej kixye we: Ma nakapaab’ naq laa yuwa’ kiril lix atoonal li che’ li x’aatinak wi’?
Ut laa’in kinye: Yaal, laa’at nakanaw naq aninpaab’ chixjunil li raatin lin yuwa’.
Ut naq ak kinye li aatin a’in, li Musiq’ej kixjap re chi kaw xyaab’ xkux, kixye: Hosanna re li Qaawa’, li Dios q’axal taqenaq, xb’aan naq a’an wan choq’ Dios sa’ xb’een chixjunil li aruchich’och’, relik chi yaal, sa’ xb’een ajwi’ chixjunil.
Ut osob’tesinb’ilat, at Nefi, xb’aan naq bnakapaab’ li Ralal li Dios q’axal taqenaq; jo’kan ut, laa’at taawil li k’a’aq re ru xawaj.
Ut k’e reetal, li na’leb’ a’in taak’ehe’q aawe choq’ aeetalil, naq chirix naq xawil lix toonal li che’ li x’uuchin wi’ li ru che’ kixyal laa yuwa’, taawil ajwi’ jun li winq chi kub’eek chaq sa’ choxa, ut taak’e reetal li winq a’an, ut chirix naq xak’e reetal, btaach’olob’ xyaalal naq a’an li Ralal li Dios.
Ut kik’ulman naq li Musiq’ej kixye we: Chat-iloq!
Ut kin’ilok, ut kink’e reetal jun toon li che’; ut chanchan ajwi’ lix atoonal li che’ kiril lin yuwa’, ut lix ch’ina-usal q’axal nim wi’chik, relik chi yaal, naxq’ax chixjunil li ch’ina-usal, ut lix bsaqalil naxq’ax xsaqal li apusinb’il saqb’ach.
Ut kik’ulman chirix naq kiwil lix toonal li che’, kinye re li Musiq’ej: Nink’e reetal naq xak’ut chiwu lix toonal li che’ li anim wi’chik xloq’al sa’ xb’een chixjunil chik.
Ut a’an kixye we: K’a’ru nakawaj?
Ut laa’in kinye re: Xnawb’al lix ayaalalil a’an—xb’aan naq kin’aatinak rik’in jo’ chanru na’aatinak junaq winq; xb’aan naq kink’e reetal naq wan jo’ bxxaqalil junaq winq; a’b’anan ut, kinnaw naq a’an lix Musiq’ li Qaawa’, ut kinraatina jo’ chanru naq junaq winq na’aatinak rik’in jalan chik.
Ut kik’ulman naq a’an kixye we: Chat-iloq!
Ut kin’ilok chanchan naq tinwil raj a’an, ut ink’a’ ajwi’ kiwil, xb’aan naq xikenaq chik chiwu.
Ut kik’ulman naq kin’ilok, ut kink’e reetal li nimla tenamit Jerusalen, ut jo’kan ajwi’ jalaneb’ chik li tenamit.
Ut kink’e reetal li tenamit Nazaret; ut sa’ li tenamit aNazaret kink’e reetal jun li btuq’ixq, ut a’an q’axal chaq’al ru ut saq xtib’el.
Ut kik’ulman naq kiwil chi ateeliik li choxa; ut jun li anjel kikub’e chaq ut kixaqli chiwu; ut kixye we: At Nefi, k’a’ru nakawil?
Ut kinye re: Jun li tuq’ixq, q’axal ch’ina-us ut chaq’al ru sa’ xb’eeneb’ chixjunil chik li tuq’ixq.
Ut a’an kixye we: Ma nakanaw li naxkub’si rib’ li Dios chixb’aanunkil?
Ut kinye re: Ninnaw naq a’an naxraheb’ li ralal xk’ajol; a’b’anan ink’a’ ninnaw xyaalalil chixjunil li k’a’aq re ru.
Ut a’an kixye we: K’e reetal, li atuq’ixq nakawil a’an lix bna’ li Ralal li Dios, jo’ chanru li tz’ejwalej.
Ut kik’ulman naq kiwil naq kik’ame’ chaq a’an sa’ li Musiq’ej; ut chirix naq k’amb’il chaq sa’ li aMusiq’ej chiru jun k’amok, li anjel kinraatina, ut kixye: Chat-iloq!
Ut kin’ilok ut kink’e wi’chik reetal li tuq’ixq, q’alq’o sa’ ruq’ jun li ak’uula’al.
Ut li anjel kixye we: K’e reetal lix aKarneer li Dios, relik chi yaal, a’an ajwi’ li bRalal li Junelik cYuwa’b’ej!
Ma nakanaw xyaalalil lix dtoonal li che’ kiril laa yuwa’?
Ut laa’in kinchaq’ok chiru, ut kinye: Hehe’, a’an lix arahom li Dios, li naxpuktesi rib’ sa’ xch’ooleb’ li ralal xk’ajoleb’ li winq; jo’kan ut, q’axal wi’chik atawal sa’ xb’een chixjunil li k’a’aq re ru.
Ut kinraatina, ut kixye: Yaal, ut li q’axal anasahob’resink ch’oolej.
Ut chirix naq kixye li aatin a’in, kixye we: Chat-iloq!
Ut kin’ilok, ut kiwil li Ralal li Dios chi axik sa’ xyanqeb’ li ralal xk’ajoleb’ li winq, ut ke’wil naab’al chixkutb’al rib’ chiroq, ut chixloq’oninkil.
Ut kik’ulman naq kiwil naq li ab’arb’ookil ch’iich’, li kiril chaq lin yuwa’, a’an li raatin li Dios, li nak’amok chaq sa’ lix yo’leb’aal li byo’yookil ha’, malaj sa’ cxtoonal li che’ re li yu’am; ut li ha’ a’an reetalil lix rahom li Dios; ut kink’e ajwi’ reetal naq lix toonal li che’ re li yu’am a’an reetalil lix rahom li Dios.
Ut li anjel kixye wi’chik we: Chat-iloq ut chak’e reetal li anaxkub’si rib’ li Dios chixb’aanunkil!
Ut kin’ilok ut akink’e reetal laj Tojol rix li ruchich’och’, li ki’aatinak wi’ chaq lin yuwa’; ut kink’e ajwi’ reetal li bprofeet li taakawresinq re li b’e chiru.
Ut lix Karneer li Dios xko’o ut ckikub’siik xha’ xb’aan; ut chirix naq kub’enaq xha’, kiwil chi teeliik li choxa, ut li Santil Musiq’ej chi kub’eek chaq sa’ choxa ut chi kanaak sa’ xb’een jo’ jun dmukuy.
Ut kink’e reetal naq a’an xko’o chi k’anjelak chiruheb’ li tenamit, rik’in awankilal ut nimla loq’alil; ut ke’ch’utla li k’iila tenamit re rab’inkil; ut kink’e reetal naq eb’ a’an ke’risi chaq sa’ xyanqeb’.
Ut kink’e ajwi’ reetal akab’laju chik li yookeb’ chixtaaqenkil.
Ut kik’ulman naq ke’k’ame’ sa’ li Musiq’ej chiru chaq li wilob’aal, ut ink’a’ chik ke’wil.
Ut kik’ulman naq li anjel kinraatina wi’chik, ut kixye: Chat-iloq!
Ut kin’ilok, ut kiwil chi teeliik wi’chik li choxa, ut kiwileb’ li aanjel chi kub’eek sa’ xb’eeneb’ li ralal xk’ajoleb’ li winq, ut ke’k’anjelak chiruheb’.
Ut a’an kinraatina wi’chik, ut kixye: Chat-iloq!
Ut kin’ilok, ut kiwil lix Karneer li Dios chi xik sa’ xyanqeb’ li ralal xk’ajoleb’ li winq.
Ut kiwileb’ jar ch’uut chi tenamit li yajeb’, ut li tawasinb’ileb’ rik’in li k’iila paay chi yajel, ut rik’ineb’ alaj tza ut eb’ li btz’aj aj musiq’ej; ut li anjel ki’aatinak ut kixk’ut chixjunil li k’a’aq re ru a’in chiwu.
Ut eb’ a’an cke’k’irtesiik xb’aan lix wankilal lix Karneer li Dios; ut eb’ laj tza ut eb’ li tz’aj aj musiq’ej ke’isiik chaq.
Ut kik’ulman naq li anjel kinraatina wi’chik, ut kixye: Chat-iloq!
Ut kin’ilok, kink’e reetal lix Karneer li Dios, naq kik’ame’ xb’aaneb’ li tenamit; relik chi yaal, li Ralal li Dios li junelik nawan akiraqe’ aatin chirix xb’aan li ruchich’och’; ut laa’in kiwil ut ninch’olob’ xyaalal.
Ut laa’in, aj Nefi, kiwil naq kitaqsiik chiru li akrus ut bkikamsiik sa’ xk’ab’a’ lix maak li ruchich’och’.
Ut chirix naq kikamsiik kiwileb’ li jar ch’uut chi tenamit re li ruchich’och’, naq ch’utch’uukeb’ chixpleetinkileb’ lix apostol li Karneer; xb’aan naq jo’kan ke’k’ab’a’iniik li kab’laju xb’aan lix anjel li Qaawa’.
Ut lix k’ihalil li tenamit re li ruchich’och’ kiwan chi ch’utch’u; ut kink’e reetal naq wankeb’ sa’ jun li akab’l nim ut paapo xsa’, chanchan li kab’l kiril lin yuwa’.
Ut lix anjel li Qaawa’ kinraatina wi’chik, ut kixye: K’e reetal li ruchich’och’ ut lix nimal xna’leb’; relik chi yaal, chak’e reetal naq lix junkab’al laj Israel xch’utub’ rib’ chixpleetinkileb’ li kab’laju chi apostol re li Karneer.
Ut kik’ulman naq kiwil ut ninch’olob’ xyaalal, naq li kab’l nim ut paapo xsa’ a’an lix aq’etq’etil li ruchich’och’, ut kit’ane’, ut q’axal nim lix t’anik.
Ut lix anjel li Qaawa’ kinraatina wi’chik, ut kixye: Jo’kanaq chaq lix sachlijikeb’ chixjunil li tenamit, junkab’al, aatinob’aal, ut teepal, li te’pleetinq reheb’ li kab’laju chi apostol re li Karneer.
 Ut kik’ulman naq li anjel kixye we: Chat-iloq, ut chak’e reetal laa wiyajil, jo’ ajwi’ li riyajileb’ laa was.
Ut kin’ilok ut kink’e reetal li ach’och’ li yeechi’inb’il, ut kink’e reetaleb’ li jar ch’uut chi tenamit, relik chi yaal, chanchan naq wan rajlankileb’ jo’ xk’ihal li samahib’ chire li palaw.
Ut kik’ulman naq kiwileb’ li jar ch’uut chi tenamit ch’utch’uukeb’ chi pleetik, li jun ch’uut rik’in li jun chik; ut kink’e reetaleb’ li apleet, ut resileb’ li pleet, ut li ninqi kamsink rik’in li yok’leb’ ch’iich’ sa’ xyanq lin tenamit.
Ut kik’ulman naq kiwil chi nume’k k’iila tasal tenamit, chi wan li pleetik ut li wech’ok-ib’ sa’ li ch’och’; ut kiwileb’ naab’al li xninqal tenamit, relik chi yaal, jo’kan naq ink’a’ kink’eheb’ sa’ ajl.
Ut kik’ulman naq kiwil jun li aq’ojyinal bchoql sa’ xb’een li ch’och’ li yeechi’inb’il, ut kiwil xrepomeb’ li kaaq, ut kiwab’iheb’ li kaaq; ut eb’ li hiik, ut li k’iila paay chi kawil eek’ank; ut kiwil li ch’och’ ut li pek naq ke’jache’; ut kiwileb’ li ninqi tzuul chi uq’e’k chi jachinb’il; ut kiwileb’ li helhookil na’ajej re li ruchich’och’, naq ke’buq’uxo’; ut kiwil naab’al li ninqi tenamit naq cke’sub’e’; ut kiwileb’ naab’al, naq ke’k’ate’ rik’in xam; ut kiwil naab’al li ke’uq’e’ chi ch’och’, sa’ xk’ab’a’ li hiikank yoo chixsa’.
Ut kik’ulman chirix naq kiwil li k’a’aq re ru a’in, kiwil lix ab’ook li aak’ab’, naq kinume’ chaq sa’ xb’een li ruchich’och’; ut k’ehomaq reetal, ke’wil jar ch’uut chi tenamit li ink’a’ chaq ke’t’ane’ rik’in lix ninqal xuwajel raqb’a-aatin li Qaawa’.
Ut kiwil chi teeliik li choxa, ut lix aKarneer li Dios chi kub’eek chaq sa’ choxa; ut kikub’e ut kixk’ut rib’ chiruheb’.
Ut kiwil ajwi’ ut ninch’olob’ xyaalal naq li Santil Musiq’ej kit’ane’ sa’ xb’een akab’laju chik, ut eb’ a’an ke’k’ojob’aak xb’aan li Dios, ut ke’sik’e’ ru.
Ut li anjel kinraatina, ut kixye: K’e reetaleb’ li kab’laju chi tzolom re li Karneer, li sik’b’ileb’ ru chi k’anjelak chiruheb’ laa wiyajil.
Ut kixye we: Jultik aawe li akab’laju chi apostol re li Karneer?
K’e reetal, a’aneb’ li bte’raqoq aatin chirix lix kab’laju xteepal laj Israel; jo’kan ut, xb’aaneb’ a’an naq taaraqe’q aatin chirixeb’ li kab’laju chi aj k’anjel re laa wiyajil; xb’aan naq laa’ex xkomonex lix junkab’al laj Israel.
Ut eb’ li akab’laju chi aj k’anjel a’in li nakawil te’raqoq aatin chirixeb’ laa wiyajil.
Ut, k’e reetal, tiikeb’ xch’ool chi junelik; xb’aan naq sa’ xk’ab’a’ lix paab’aal chirix lix Karneer li Dios, saqob’resinb’il ru li braq’eb’ sa’ xkik’el a’an.
Ut li anjel kixye we: Chat-iloq!
Ut kin’ilok, ut kiwil aoxib’ tasal tenamit chi nume’k sa’ tiikilal; ut ke’saqob’resiik ru li raq’eb’ chanchan ajwi’ lix Karneer li Dios.
Ut li anjel kixye we: Eb’ a’in saqob’resinb’ileb’ ru sa’ lix kik’el li Karneer, sa’ xk’ab’a’ lix paab’aaleb’ chirix.
Ut laa’in, aj Nefi, kiwileb’ ajwi’ naab’al sa’ lix akaa tasal tenamit li ke’nume’ xyu’am sa’ tiikilal.
Ut kik’ulman naq kiwileb’ li jar teep chi tenamit re li ruchich’och’ chi ch’utch’uukeb’.
Ut li anjel kixye we: K’e reetaleb’ laa wiyajil, jo’ ajwi’ li riyajileb’ laa was.
Ut kik’ulman naq kin’ilok, ut kink’e reetaleb’ li xkomoneb’ li wiyajil, li ch’utch’uukeb’ sa’ ninqi teep achiru li riyajileb’ li was; ut ch’utch’uukeb’ chi pleetik.
Ut li anjel kinraatina, ut kixye: K’e reetal lix yo’leb’aal li atz’ajnil ha’ li kiril laa yuwa’; relik chi yaal, a’an li bnima’ li ki’aatinak wi’; ut lix chamal a’an xchamal li cxb’alb’a.
Ut li q’ojyinal achoql, a’an li aaleek xb’aan laj tza, li bnamutz’ob’resink re li ruheb’ ut nakawob’resink re li raameb’ li ralal xk’ajoleb’ li winq, ut naxk’ameb’ xb’e chiruheb’ li cnim ruhil b’e, re naq te’oso’q ut te’sachq.
Ut li akab’l nim ut paapo xsa’, li kiril laa yuwa’, a’an lix jo’maajo’il bk’oxlahomeb’ ut lix cq’etq’etileb’ li ralal xk’ajoleb’ li winq.
Ut jun li nimla xuwajel djul naxjacheb’ ru; relik chi yaal, a’an li raatin lix etiikal ru xna’leb’ li Junelik Dios, ut li Mesias, a’ lix Karneer li Dios, li naxch’olob’ wi’ xyaalal li Santil Musiq’ej, chalen chaq xtiklajik li ruchich’och’ toj sa’ li kutan a’in, ut chalen chaq sa’ li kutan a’in toj chi junelik.
Ut naq yoo li anjel chixyeeb’al li aatin a’in, kink’e reetal ut kiwil naq li riyajileb’ li was ke’pleetik rik’ineb’ li wiyajil, jo’ chanru li raatin li anjel; ut sa’ xk’ab’a’ lix q’etq’etileb’ li wiyajil, ut li aaaleek xb’aan laj tza, kink’e reetal naq li riyajileb’ li was bke’numta chaq sa’ xb’eeneb’ li xkomoneb’ li wiyajil.
Ut kik’ulman naq kink’e reetal, ut kiwil li xkomoneb’ li riyajileb’ li was naq ke’numta chaq sa’ xb’een li wiyajil; ut eb’ a’an xkoheb’ chi k’iila teepal chiru lix b’een li ch’och’.
Ut ke’wil chi ch’utub’anb’il sa’ xk’ihal ru teep; ut kiwileb’ li apleet ut resileb’ li pleet sa’ xyanqeb’, ut rik’in li pleet ut resileb’ li pleet kiwil chi nume’k k’iila tasal tenamit.
Ut li anjel kixye we: K’e reetal, eb’ a’in ate’lajq chi maak’a’aqeb’ xpaab’aal.
Ut kik’ulman naq kiwil, chirix naq ke’laj chi maak’a’eb’ xpaab’aal, ke’ok choq’ jun tenamit aq’ojyin ru, ut yib’eetal, ut btz’aj ru, nujenaqeb’ rik’in cq’emal ut li k’iila paay chi tz’eqb’eetalil.
 Ut kik’ulman naq li anjel kinraatina, ut kixye: Chat-iloq!
Ut kin’ilok, ut kiwil k’iila tenamit ut awa’b’ejihom.
Ut li anjel kixye we: K’a’ru nakawil?
Ut kinye: nawil naab’al li tenamit ut awa’b’ejihom.
Ut kixye we: A’ineb’ li tenamit ut li awa’b’ejihom reheb’ laj Gentil.
Ut kik’ulman naq kiwil sa’ xyanqeb’ lix tenamiteb’ laj aGentil lix k’ojlajik jun li bnimla iglees.
Ut li anjel kixye we: K’e reetal lix k’ojlajik jun li iglees li q’axal tz’eqb’eetal sa’ xb’eeneb’ chixjunil chik li iglees, li anakamsink reheb’ laj santil paab’anel re li Dios; relik chi yaal, ut naxk’uub’ li rahilal choq’ reheb’, ut naxb’ak’eb’, ut naxk’e sa’ xb’eeneb’ jun li biiqleb’ ch’iich’, ut naxk’ameb’ taq’a chi preexil.
Ut kik’ulman naq kiwil li animla tz’eqb’eetal iglees a’in; ut kiwil blaj tza naq a’an laj k’ojob’anel chaq re.
Ut kiwil li aoor, ut li plaat, ut li lemtz’ t’ikr, ut li kaqi t’ikr, ut li q’unal t’ikr b’aqb’il chi chaab’il, ut li k’iila paay chi aq’ej terto xtz’aq, ut kiwil naab’al li ixq aj yumb’eet.
Ut li anjel kinraatina, ut kixye: K’e reetal li oor, ut li plaat, ut li lemtz’ t’ikr, ut li kaqi t’ikr, ut li q’unal t’ikr chaab’il xb’aqb’al, ut li aq’ej terto xtz’aq, ut li ixq aj yumb’eet, a’an li aratawom li nimla tz’eqb’eetal iglees a’in.
Ut jo’kan ajwi’ re te’nimaaq ru xb’aan li ruchich’och’ aneke’xsacheb’ laj santil paab’anel re li Dios, ut neke’xk’ameb’ taq’a chi preexil.
Ut kik’ulman naq kin’ilok ut kiwil k’iila ha’; ut ke’xjacheb’ ru laj Gentil rik’in li riyajileb’ li was.
Ut kik’ulman naq li anjel kixye we: K’e reetal, lix josq’il li Dios wan sa’ xb’eeneb’ li riyajileb’ laa was.
Ut kin’ilok ut kiwil jun li winq sa’ xyanqeb’ laj Gentil, li jachjo rik’ineb’ li riyajileb’ li was xb’aan li k’iila ha’; ut kiwil lix aMusiq’ li Dios, naq kikub’e chaq ut kik’anjelak sa’ xb’een li winq, ut a’an xko’o chiru li k’iila ha’, toj rik’ineb’ li riyajileb’ li was, li wankeb’ chaq sa’ li yeechi’inb’il ch’och’.
Ut kik’ulman naq kink’e reetal lix Musiq’ li Dios, naq kik’anjelak sa’ xb’een jalaneb’ chik chi aj Gentil; ut ke’el chaq chi preexil, chiru li k’iila ha’.
Ut kik’ulman naq kiwil ak’iila ch’uut reheb’ laj Gentil sa’ xb’een li bch’och’ li yeechi’inb’il; ut kink’e reetal lix josq’il li Dios, naq kiwan sa’ xb’eeneb’ li riyajileb’ li was; ut cke’jek’iik chaq chiruheb’ laj Gentil ut ke’sak’e’.
Ut kink’e reetal lix Musiq’ li Qaawa’, naq kiwan sa’ xb’eeneb’ laj Gentil, ut ke’usa ut ke’xk’ul li ach’och’ choq’ reechanihomeb’; ut kink’e reetal naq saqeb’ xtib’el, ut q’axal chaq’aleb’ ru ut bch’ina-useb’, chanchaneb’ lin tenamit naq maji’ cneke’kamsiik.
Ut kik’ulman naq laa’in, aj Nefi, kink’e reetal naq eb’ laj Gentil li ke’el chaq chi preexil ke’xtuulanob’resi rib’ chiru li Qaawa’; ut lix wankil li Qaawa’ kiwan arik’ineb’.
Ut kiwil naq eb’ laj Gentil sa’ xna’il ch’och’eb’ chaq ke’ch’utla sa’ xb’eeneb’ li ha’, ut sa’ xb’een ajwi’ li ch’och’, re xpleetinkileb’.
Ut kink’e reetal naq lix wankil li Dios kiwan rik’ineb’, ut jo’kan ajwi’ naq lix josq’il li Dios kiwan sa’ xb’eeneb’ chixjunil li ch’utch’uukeb’ chaq chiruheb’ chixpleetinkileb’.
Ut laa’in, aj Nefi, kink’e reetal naq eb’ laj Gentil li ke’el chaq chi preexil ake’kole’ chaq xb’aan lix wankilal li Dios sa’ ruq’eb’ chixjunil chik li tenamit.
Ut kik’ulman naq laa’in, aj Nefi, kink’e reetal naq ke’usa sa’ li ch’och’; ut kink’e reetal jun li ahu, ut k’amb’il sa’ xyanqeb’.
Ut li anjel kixye we: Ma nakanaw xyaalalil li hu?
Ut laa’in kinye re: ink’a’ ninnaw.
Ut a’an kixye: K’e reetal naq na’el chaq sa’ xtz’uumal re jun aj Judio.
Ut laa’in, aj Nefi, kink’e reetal, ut a’an kixye we: Li ahu li nakak’e reetal a’an jun btz’iib’anb’il esil reheb’ laj cJudio, wan wi’ lix sumwank li Qaawa’, li kixk’uub’ choq’ re lix junkab’al laj Israel; ut wan ajwi’ chi sa’ naab’al lix profeetil aatineb’ li santil profeet; ut a’an jun li tz’iib’anb’il esil chanchan li k’a’ru tz’iib’anb’il li wan chiruheb’ li dperel ch’iich’ bronce, ka’ajwi’ naq moko wan ta xk’ihal jo’ aran; a’ut wan chi sa’ lix sumwank li Qaawa’, li kixk’uub’ choq’ re lix junkab’al laj Israel; jo’kan naq nim lix loq’al choq’ reheb’ laj Gentil.
Ut lix anjel li Qaawa’ kixye we: Aawilom naq li hu na’el chaq sa’ xtz’uumal re jun aj Judio, ut naq ki’el chaq sa’ xtz’uumal re jun aj Judio, wan chi sa’ lix tz’aqalil lix evangelio li Qaawa’, li neke’xch’olob’ wi’ xyaalal li kab’laju chi apostol; ut eb’ a’an neke’xch’olob’ xyaalal jo’ chanru li yaal li wan rik’in lix Karneer li Dios.
Jo’kan ut, eb’ li na’leb’ a’in neke’chal chaq rik’ineb’ laj aJudio ut neke’xik sa’ xtz’aqalil rik’ineb’ laj bGentil, jo’ chanru li yaal li wan rik’in li Dios.
Ut chirix naq neke’xik xb’aan li ruq’eb’ li kab’laju chi apostol re li Karneer, chalen chaq eb’ laj Judio toj arik’ineb’ laj Gentil, nakawil lix k’ojlajik li bnimla tz’eqb’eetalil ciglees a’an, li q’axal tz’eqb’eetal wi’chik chiru chixjunileb’ chik li iglees, xb’aan naq k’e reetal, dxe’risi chaq sa’ lix evangelio li Karneer k’iila raqal li esaqen ru ut q’axal wan xloq’al; ut jo’kan ajwi’ k’iila sumwank re li Qaawa’ ke’risi chaq.
Ut chixjunil a’in ke’xb’aanu re naq te’xpo’ ru lix tiikil b’e li Qaawa’, re te’xmutz’ob’resi li ruheb’ ut te’xkawob’resi li raameb’ li ralal xk’ajoleb’ li winq.
Jo’kan ut, nakawil naq chirix naq xnume’ li hu sa’ ruq’ li nimla tz’eqb’eetal iglees a’in, naq wan k’iila na’leb’ saqen ru ut loq’eb’ li isinb’ileb’ chaq sa’ li hu, a’an lix huhil lix Karneer li Dios.
Ut chirix naq isinb’ileb’ chaq li na’leb’ a’in saqen ru ut loq’, naxik rik’ineb’ chixjunil lix tenamiteb’ laj Gentil; ut chirix naq xikenaq rik’ineb’ chixjunil lix tenamiteb’ laj Gentil, relik chi yaal, toj chixjunpak’alil li k’iila ha’ li kawil, rik’ineb’ laj Gentil li ke’el chaq chi preexil, nakawil—xb’aan li k’iila na’leb’ saqen ru ut loq’ li isinb’ileb’ chaq sa’ li hu, li saqen chaq ru chiru lix k’a’uxleb’ li ralal xk’ajoleb’ li winq, jo’ chanru lix saqenkil ru li wan rik’in lix Karneer li Dios—sa’ xk’ab’a’ li na’leb’ a’in li isinb’il chaq sa’ lix evangelio li Karneer, q’axal k’iheb’ li neke’tichk’ok, relik chi yaal, toj reetal naq laj Satanas naxk’ul nimla wankilal sa’ xb’eeneb’.
A’b’anan, nakak’e reetal naq eb’ laj Gentil li elenaqeb’ chaq chi preexil, ut taqsinb’ileb’ chaq xb’aan lix wankil li Dios sa’ xb’eeneb’ chixjunil chik li tenamit, sa’ xb’een li ch’och’ li sik’b’il ru chiru chixjunil chik li ch’och’, a’an li ch’och’ ki’ok wi’ sa’ sumwank li Qaawa’ Dios rik’in laa yuwa’ naq li riyajil te’xk’ul choq’ axch’och’il li reechanihomeb’; jo’kan ut, nakawil naq li Qaawa’ Dios ink’a’ tixkanab’eb’ laj Gentil chixsachb’al chi jun waakaj li bjun jachal laa wiyajil li junajinb’il sa’ xyanqeb’ laa was.
Chi moko tixkanab’eb’ laj Gentil achixsachb’al li riyajileb’ laa was.
Chi moko tixkanab’ li Qaawa’ Dios naq junelik te’kanaaq laj Gentil sa’ li xuwajel mutz’alil a’an, li nakak’e reetal naq wankeb’ wi’, sa’ xk’ab’a’ li raqal saqen ru ut q’axal loq’ re lix evangelio li Karner, li ramb’il chaq xb’aan li atz’eqb’eetal iglees a’an, li xawil wi’ xk’ojlajik.
Jo’ka’in ut naxye lix Karneer li Dios: Laa’in tinwuxtaanaheb’ ru laj Gentil, toj reetal naq tinwula’ani li rela’ lix junkab’al laj Israel rik’in nimla raqb’a-aatin.
Ut kik’ulman naq lix anjel li Qaawa’ kinraatina, ut kixye: K’e reetal, chan lix Karneer li Dios, chirix naq akaq kiwula’ani li arela’ lix junkab’al laj Israel—ut li rela’ a’in li nin’aatinak wi’ a’an li riyajil laa yuwa’—jo’kan ut, chirix naq akaq kiwula’aniheb’ rik’in raqb’a-aatin, ut akaq kinsak’eb’ rik’in ruq’eb’ laj Gentil, ut chirix naq bte’tichk’oq laj Gentil chi numtajenaq, sa’ xk’ab’a’ li jar raqal li q’axal saqen ru ut loq’ sa’ lix cevangelio li Karneer, li ramb’il ru xb’aan li tz’eqb’eetal iglees a’an, a’an lix na’ileb’ li ixq aj yumb’eet, chan li Karneer—laa’in tinwuxtaanaheb’ ru laj Gentil sa’ li kutan a’an, jo’kan naq dtink’e chi k’utmank chiruheb’, rik’in tz’aqal inwankilal, naab’al lin evangelio, li saqenaq ru ut loq’aq, chan li Karneer.
Xb’aan naq k’e reetal, chan li Karneer: Laa’in tink’utb’esi wib’ chiruheb’ laa wiyajil, jo’kan naq te’xtz’iib’a k’iila na’leb’ li tink’anjela chiruheb’, li saqenaq ru ut loq’aq; ut chirix naq te’sache’q laa wiyajil, ut te’lajq chi maak’a’aqeb’ xpaab’aal, ut jo’kan ajwi’ li riyajileb’ laa was, k’e reetal, ali na’leb’ a’in taamuqmanq, re taak’utmanq chiruheb’ laj Gentil, xb’aan lix maatan ut lix wankilal li Karneer.
Ut sa’eb’ a’an taawanq chi tz’iib’anb’il lin aevangelio, chan li Karneer, ut lin bsaqoonaq ut lin kolb’a-ib’.
Ut aosob’tesinb’ilaqeb’ li te’xk’e xch’ool re xk’eeb’al chi k’utmank lin bSion sa’ li kutan a’an, xb’aan naq taawanq rik’ineb’ li cmaatan ut li wankilal re li Santil Musiq’ej; ut wi dneke’kuyuk toj sa’ roso’jik te’waklesiiq sa’ roso’jik li kutan, ut te’kole’q sa’ li erawa’b’ejihom li Karneer li junelik taakanaaq; ut ani li ftaapuktesink resil li tuqtuukilal, relik chi yaal, resil li nimla sahil ch’oolejil, k’a’jo’ xch’ina-usileb’ chaq chiru li tzuul naq te’wanq.
Ut kik’ulman naq kink’e reetal li rela’ li riyajileb’ li was, ut jo’kan ajwi’ lix ahuhil lix Karneer li Dios, li ki’el chaq sa’ xtz’uumal re laj Judio, naq kichal rik’ineb’ chaq laj Gentil, toj brik’ineb’ li rela’ li riyajileb’ li was.
Ut chirix naq kiwulak rik’ineb’, kiwileb’ jalan chik li ahu, li ke’k’utman chaq xb’aan lix wankilal li Karneer, chalenaqeb’ chaq rik’ineb’ laj Gentil toj rik’ineb’ a’an, re bte’q’unb’esiiq xch’ool laj Gentil ut li rela’ li riyajileb’ laa was, jo’ ajwi’ eb’ laj Judio, li jek’inb’ileb’ chiru chixjunil lix b’een li ruchich’och’, naq lix tz’iib’ahomeb’ li profeet, jo’ ajwi’ li kab’laju chi apostol re li Karneer, tz’aqal cyaal.
Ut li anjel kinraatina, ut kixye: Eb’ li atz’iib’anb’il esil a’in, li kawil sa’ roso’jik sa’ xyanqeb’ laj Gentil, bte’xxaqab’ xyaalalil li cxb’een, a’an reheb’ li kab’laju chi apostol re li Karneer, ut tixk’e chi nawe’k li saqen ru ut loq’il na’leb’ li ki’isiik chaq chi sa’; ut tixk’e chixnaweb’ chixjunileb’ li junkab’al, aatinob’aal, ut teepal, naq lix Karneer li Dios a’an li Ralal li Junelik Yuwa’b’ej, ut laj dKolol re li ruchich’och’, ut naq chixjunileb’ li winq tento te’chalq rik’in, malaj ut ink’a’ te’ruuq chi kole’k.
Ut tento te’chalq, jo’ chanru li aatin li taaxaqab’amanq xb’aan lix tz’uumal re li Karneer; ut li raatin li Karneer taak’utb’esimanq sa’eb’ li esil tz’iib’anb’il xb’aaneb’ laa wiyajil; jo’ ajwi’ li esil tz’iib’anb’il xb’aaneb’ li kab’laju chi apostol re li Karneer; jo’kan naq te’xaqab’aaq li wiib’ sa’ ajunajil; xb’aan naq bjunaj chi Dios wan ut junaj aj cIlol Karneer sa’ xb’een chixjunil li ruchich’och’.
Ut taachalq xkutankil naq a’an tixk’utb’esi rib’ chiruheb’ chixjunil li tenamit, chiruheb’ laj aJudio jo’ ajwi’ chiruheb’ laj Gentil; ut chirix naq xk’utb’esi rib’ chiruheb’ laj Judio ut jo’kan ajwi’ chiruheb’ laj Gentil, toja’ naq tixk’utb’esi rib’ chiruheb’ laj Gentil ut chiruheb’ ajwi’ laj Judio, ut li wan sa’ broso’jik taawanq choq’ xb’eenil, ut li cxb’eenil taawanq sa’ roso’jik.
 Ut taak’ulmanq, naq wi eb’ laj aGentil te’ab’inq chiru lix Karneer li Dios sa’ li kutan a’an naq tixk’utb’esi rib’ chiruheb’ rik’in aatin, jo’ ajwi’ rik’in bwankilal, rik’in ajwi’ k’anjel, re risinkil lix ctichk’ob’aaleb’— Ut ink’a’ te’xkawob’resi li raameb’ chirix lix Karneer li Dios, ate’k’ehe’q sa’ ajl sa’ xyanqeb’ li riyajil laa yuwa’; relik chi yaal, te’k’ehe’q sa’ ajl sa’ xyanq lix junkab’al laj Israel; ut te’wanq choq’ bosob’tesinb’il tenamit sa’ xb’een li yeechi’inb’il ch’och’ chi junelik; ink’a’ chik te’k’ame’q chi preexil; ut lix junkab’al laj Israel ink’a’ chik te’sache’q xna’leb’.
Ut li nimla ajul a’an, li b’ekb’il choq’ reheb’ xb’aan li nimla tz’eqb’eetal iglees a’an, li k’uub’anb’il xb’aan laj tza ut eb’ li ralal xk’ajol, re taaruuq chixjalb’ehinkil li raameb’ li winq toj taq’a sa’ xb’alb’a—relik chi yaal, li nimla jul a’an li b’ekb’il choq’ re xsachb’aleb’ li winq taanujaq rik’ineb’ li xe’b’ekok chaq re, re te’sachmanq chi jun waakaj, chan lix Karneer li Dios, a’ut moko xsachlijik ta li aamej, ka’ajwi’ naq taatz’eqe’q sa’ li bxb’alb’a a’an li maak’a’ roso’jik.
Xb’aan naq k’e reetal, na’ux a’in jo’ chanru lix preexil laj tza, ut jo’kan ajwi’ jo’ chanru lix tiikal ru xna’leb’ li Dios, sa’ xb’eeneb’ chixjunil li te’k’anjelanq re li maa’usilal ut li tz’eqb’eetalil chiru.
Ut kik’ulman naq li anjel kinraatina laa’in, aj Nefi, ut kixye: Laa’at xawil naq wi eb’ laj Gentil te’xjal xk’a’uxl, usaq choq’ reheb’; ut nakanaw ajwi’ chirix lix sumwank li Qaawa’ choq’ re lix junkab’al laj Israel; ut aawab’ihom ajwi’ naq ani ink’a’ atixjal xk’a’uxl tento taa’oso’q.
Jo’kan ut, arahilal chiwanq sa’ xb’eeneb’ laj Gentil wi taa’uxq naq te’xkawob’resi li raameb’ chirix lix Karneer li Dios.
Xb’aan naq taachalq xkutankil, chan lix Karneer li Dios, naq laa’in tink’anjela jun nim ut asachb’a-ch’oolejil k’anjel sa’ xyanqeb’ li ralal xk’ajoleb’ li winq, jun li k’anjel li junelik taakanaaq, sa’ li junpak’al, malaj sa’ li junpak’al chik—re te’q’unb’esiiq xch’ool choq’ re li tuqtuukilal ut li byu’am chi junelik, malaj re te’q’axtesiiq chiru lix kawileb’ li raam ut lix mutz’aleb’ lix k’a’uxleb’ re te’k’ame’q taq’a sa’ li preexil, ut jo’kan ajwi’ sa’ li sache’k, re li yu’am a’in ut re li musiq’ej, jo’ chanru lix cpreexil laj tza, li kin’aatinak wi’.
Ut kik’ulman naq chirix naq li anjel kixye li aatin a’in, kixye we: Ma jultik aawe lix asumwank li Yuwa’b’ej rik’in lix junkab’al laj Israel?
Laa’in kinye re, Hehe’.
Ut kik’ulman naq a’an kixye we: Chat-iloq, ut chak’e reetal li nimla tz’eqb’eetal iglees a’an, a’ lix na’ileb’ li tz’eqb’eetalil, ut a’ alaj tza laj k’ojob’ahom re.
Ut a’an kixye we: K’e reetal, ka’ajwi’ awiib’ iglees wan; li jun a’an x’iglees lix Karneer li Dios, ut li bjun chik, a’an x’iglees laj tza; jo’kan ut, ani moko wan ta sa’ lix iglees lix Karneer li Dios, wan sa’ li nimla iglees a’an, a’an lix na’ileb’ li tz’eqb’eetalil; ut a’an laj cyumb’eet re chixjunil li ruchich’och’.
Ut kik’ulman naq kin’ilok ut kink’e reetal laj yumb’eet re chixjunil li ruchich’och’, ut k’ojk’o sa’ xb’een li k’iila aha’; ut bkiwan x’awa’b’ejil sa’ xb’een chixjunil li ruchich’och’, sa’ chixjunileb’ li tenamit, junkab’al, aatinob’aal, ut teepal.
Ut kik’ulman naq kink’e reetal lix iglees lix Karneer li Dios, ut amoko k’i ta rajlankileb’, sa’ xk’ab’a’ lix maa’usilal ut eb’ lix tz’eqb’eetalil laj yumb’eet li chunchu sa’ xb’een li k’iila ha’; a’b’anan, kink’e reetal naq lix iglees li Karneer, a’eb’ laj santil paab’anel re li Dios, wankeb’ ajwi’ chiru bchixjunil lix b’een li ch’och’; ut ka’ch’in li neke’awa’b’ejin wi’ chiru lix b’een li ruchich’och’, sa’ xk’ab’a’ lix maa’usilal li nimla aj yumb’eet li kiwil.
Ut kik’ulman naq kink’e reetal naq lix nimla na’ileb’ li tz’eqb’eetalil kixch’utub’eb’ li ch’uut chi tenamit chiru lix b’een chixjunil li ruchich’och’, sa’ xyanqeb’ chixjunil lix tenamiteb’ laj Gentil, re axpleetinkil lix Karneer li Dios.
Ut kik’ulman naq laa’in, aj Nefi, kink’e reetal lix wankilal lix Karneer li Dios, naq kikub’e sa’ xb’eeneb’ laj santil paab’anel sa’ lix iglees li Karneer, ut sa’ xb’een lix tenamit li Qaawa’ re li sumwank, li jek’inb’ileb’ chaq chiru chixjunil lix b’een li ruchich’och’; ut eb’ a’an ke’wan chi kawresinb’il rik’in tiikilal, ut rik’in lix awankil li Dios sa’ nimla loq’alil.
Ut kik’ulman naq kink’e reetal naq lix josq’il li Dios akihoye’ sa’ xb’een li nimla tz’eqb’eetal iglees a’an, jo’kan naq ke’wan li pleet ut resil li pleet sa’ xyanqeb’ chixjunil li btenamit ut li junkab’al re li ruchich’och’.
Ut naq ke’ok chi wank li apleet ut resil li pleet sa’ xyanqeb’ chixjunil li tenamit li ke’wan xna’aj rik’in lix na’ileb’ li tz’eqb’eetalil, li anjel kinraatina, ut kixye: K’e reetal, lix josq’il li Dios wan sa’ xb’een lix na’ileb’ li ixq aj yumb’eet; ut k’e reetal, nakawil chixjunil li k’a’aq re ru a’in— Ut naq taawulaq axkutankil naq lix bjosq’il li Dios taahoye’q sa’ xb’een lix na’ileb’ li ixq aj yumb’eet, a’an li nimla tz’eqb’eetal iglees re chixjunil li ruchich’och’, a’ laj tza laj k’ojob’ahom re, toja’ naq, sa’ li kutan a’an, taatiklaaq lix ck’anjel li Yuwa’b’ej, sa’ xkawresinkil li b’e re xtz’aqob’resinkil ru lix dsumwank, li kixk’uub’ rik’in lix tenamit xkomoneb’ lix junkab’al laj Israel.
Ut kik’ulman naq li anjel kinraatina, ut kixye: Chat-iloq!
Ut kin’ilok ut kink’e reetal jun li winq, ut tiqto sa’ jun li saqi b’aatal.
Ut li anjel kixye we: K’e reetal ajun reheb’ li kab’laju chi apostol re li Karneer.
K’e reetal, a’an taaril ut tixtz’iib’a li rela’ li k’a’aq re ru a’in; relik chi yaal, ut jo’kan ajwi’ k’iila k’a’aq re ru li ak wanjenaq chaq.
Ut jo’kan ajwi’ taatz’iib’aq chirix li roso’jik li ruchich’och’.
Jo’kan ut, li k’a’aq re ru tixtz’iib’a tiikeb’ ru ut yaal; ut k’e reetal naq tz’iib’anb’ileb’ chiru li ahu li xawil chi elk sa’ xtz’uumal re laj Judio; ut sa’ li kutan naq ke’el chaq sa’ xtz’uumal re laj Judio, malaj sa’ li kutan naq ki’el chaq li hu sa’ xtz’uumal re laj Judio, tuqtu chaq ut saq chaq ru li k’a’aq re ru tz’iib’anb’il, ut q’axal bnim xloq’al ut ch’olch’o ru chiru lix k’a’uxleb’ chixjunil li winq.
Ut k’e reetal, li na’leb’ tixtz’iib’a li aapostol a’in re li Karneer, a’an naab’al li na’leb’ xawil laa’at; ut k’e reetal, li rela’ toj taawil.
A’b’anan li k’a’aq re ru taawil chirix a’in ink’a’ taatz’iib’a; xb’aan naq li Qaawa’ Dios kixk’ojob’ li apostol re lix Karneer li Dios re atixtz’iib’a.
Ut jo’kan ajwi’ xkomoneb’ chik li wanjenaqeb’, reheb’ a’an kixk’utb’esi chixjunil li k’a’aq re ru, ut ke’xtz’iib’aheb’; ut ak’eeb’il xtz’apb’aleb’ re te’k’utmanq sa’ xsaqileb’ ru, jo’ chanru li yaal li wan rik’in li Karneer, sa’ li kutan k’oxlanb’il xb’aan li Qaawa’, re lix junkab’al laj Israel.
Ut laa’in, aj Nefi, kiwab’i ut ninch’olob’ xyaalal, naq lix k’ab’a’ lix apostol li Karneer, a’an laj aJwan, jo’ chanru li raatin li anjel.
Ut k’ehomaq reetal, laa’in, aj Nefi, yeeb’il we naq ink’a’ tintz’iib’a li rela’ li k’a’aq re ru kiwil ut kiwab’i; jo’kan ut, tz’aqal we li k’a’aq re ru xintz’iib’a; ut xintz’iib’a yal jun ch’ina raqal li k’a’aq re ru kiwil.
Ut ninch’olob’ xyaalal naq kiwil li k’a’aq re ru kiril lin ayuwa’, ut lix anjel li Dios kixk’e chinnaw.
Ut anajwan nink’e xraqik aatinak chirix li k’a’aq re ru kiwil naq k’amb’ilin chaq sa’ li Musiq’ej, ut wi moko tz’iib’anb’il ta chixjunil li k’a’aq re ru kiwil, li jo’ k’ihal xintz’iib’a tz’aqal ayaal.
Ut chi jo’kan wan.
Amen.
 Ut kik’ulman naq chirix naq laa’in, aj Nefi, kink’ame’ chaq sa’ li Musiq’ej, ut kiwil chixjunil li k’a’aq re ru a’in, kinsutq’i sa’ lix muheb’aal t’ikr lin yuwa’.
Ut kik’ulman naq ke’wil li was, ut yookeb’ chixwech’inkil rib’ chirib’ileb’ rib’ chirix li k’a’aq re ru kiraatinaheb’ wi’ chaq lin yuwa’.
Xb’aan naq relik chi yaal naq a’an kixye k’iila xninqal ru na’leb’ reheb’, li ch’a’aj axtawb’al ru, wi ink’a’ taapatz’oq jun li winq chiru li Qaawa’; ut eb’ a’an rik’in naq kaweb’ li raam, ink’a’ neke’xsik’ li Qaawa’ jo’ li tento raj chiruheb’.
Ut anajwan laa’in, aj Nefi, kiraho’ inch’ool sa’ xk’ab’a’ lix kawileb’ li raam, ut jo’kan ajwi’, sa’ xk’ab’a’ li k’a’aq re ru wilom chaq, ut kinnaw naq taak’ulmanq chi maak’a’ xjalb’al, sa’ xk’ab’a’ xnimal lix maa’usilaleb’ li ralal xk’ajoleb’ li winq.
Ut kik’ulman naq kinlukta sa’ xk’ab’a’ lin ch’a’ajkilal, xb’aan naq kink’oxla naq q’axal nim wi’chik ainch’a’ajkilal chiru chixjunil, xb’aan lix bsachlijik lin tenamit, xb’aan naq wilom chaq lix t’anikeb’.
Ut kik’ulman naq chirix naq kink’ul wi’chik ainmetz’ew, kiwaatinaheb’ li was, kiwaj xnawb’al rik’ineb’ k’a’ut naq yookeb’ chixwech’inkil rib’.
Ut eb’ a’an ke’xye: K’e reetal, ink’a’ nokoru chixtawb’al xyaalal li aatin ki’aatinak wi’ li qayuwa’ chirix lix tz’aqal uq’ lix toonal li che’ olivo, ut jo’kan ajwi’ chirixeb’ laj Gentil.
Ut laa’in kinye reheb’: Ma axexpatz’ok chiru li Qaawa’?
Ut eb’ a’an ke’xye we: Ink’a’ xqapatz’; xb’aan naq li Qaawa’ moko naxk’e ta chiqanaw xkomon li na’leb’ a’an.
K’ehomaq reetal, laa’in kinye reheb’: K’a’ put naq ink’a’ nekepaab’ lix taqlahom li Qaawa’?
K’a’ put naq tex’oso’q, sa’ xk’ab’a’ lix akawil eeraam?
Ma ink’a’ jultik eere li k’a’aq re ru kixye li Qaawa’?—Wi ink’a’ teekawob’resi lee raam, ut wi atexpatz’oq we rik’in paab’aal, rik’in xpaab’ankil naq teek’ul, chi yalb’il eeq’e chixpaab’ankil lin taqlahom, relik chi yaal naq taak’ehe’q chenaw li na’leb’ a’in.
K’ehomaq reetal, ninye eere, naq lix junkab’al laj Israel kijuntaq’eetaak rik’in jun xtoonal li che’ olivo, xb’aan lix Musiq’ li Qaawa’ li kiwan rik’in li qayuwa’, ut k’ehomaq reetal, ma ink’a’ tab’i’ toqb’ilo chaq sa’ lix junkab’al laj Israel, ut ma maawa’o tab’i’ jun aruq’ lix toonal lix junkab’al laj Israel?
Ut anajwan, li k’a’ru naraj naxye li qayuwa’ chirix xletzb’al wi’chik lix tz’aqal uq’ lix toonal xb’aan lix tz’aqalileb’ laj Gentil, a’an naq sa’ roso’jik li kutan, naq akaq axe’laj li qiyajil chi maak’a’aqeb’ xpaab’aal, relik chi yaal, chiru xnumik k’iila chihab’, ut k’iila tasal tenamit chirix naq li bMesias taak’utb’esimanq sa’ li tz’ejwalej chiruheb’ li ralal xk’ajoleb’ li winq, chirix a’an taawulaq lix tz’aqalil lix cevangelio li Mesias rik’ineb’ laj Gentil, ut taachalq chaq rik’ineb’ laj dGentil, taaxik rik’in li rela’eb’ li qiyajil— Ut sa’ li kutan a’an, te’xnaw li rela’eb’ li aqiyajil naq wankeb’ sa’ lix junkab’al laj Israel, ut naq a’aneb’ lix btenamit li Qaawa’ re li sumwank; toja’ ut naq te’xnaw ut te’k’ame’q cchixnawb’al chirixeb’ lix xe’toonileb’, jo’ ajwi’ chixnawb’al chirix lix evangelio laj Tojoleb’ rix, li kich’olob’aak chiruheb’ lix yuwa’ xb’aan ajwi’ a’an; jo’kan ut, te’k’ame’q chixnawb’al chirix laj Tojol rixeb’, jo’ ajwi’ tz’aqal li jar raqal re lix tzol’leb’, re te’xnaw chan ru naq te’chalq rik’in a’an ut te’kole’q.
Toja’ ut naq sa’ li kutan a’an ma ink’a’ te’saho’q sa’ xch’ool ut te’xnima ru lix Dios li junelik nawan, a’an lix asaqoonaq ut lix kolb’aleb’?
Relik chi yaal, sa’ li kutan a’an, ma ink’a’ te’xk’ul xmetz’eweb’ ut xch’olaninkileb’ rik’in li tz’aqal btoon che’?
Relik chi yaal, ma ink’a’ te’ok sa’ lix tz’aqal korral li Dios?
K’ehomaq reetal, ninye eere, Hehe’; te’k’ehe’q wi’chik chi jultikaak sa’ xyanq lix junkab’al laj Israel; ate’letze’q wi’chik, jo’ xtz’aqal uq’ lix toonal li che’ olivo, sa’ lix tz’aqal toonal li che’ olivo.
Ut a’in li naraj naxye li qayuwa’; ut naraj naxye naq ink’a’ taak’ulmanq toj reetal naq te’jek’iiq xb’aaneb’ laj Gentil, ut naraj naxye naq taa’uxmanq rik’in ruq’eb’ laj Gentil, re naq li Qaawa’ tixk’ut lix wankilal chiruheb’ laj Gentil, xb’aan ajwi’ naq a’an ataatz’eqtaanaaq xb’aaneb’ laj Judio, malaj xb’aan lix junkab’al laj Israel.
Jo’kan ut, li qayuwa’ moko ka’aj ta wi’ chirixeb’ li qiyajil ki’aatinak, chirix aj b’an wi’ chixjunil lix junkab’al laj Israel, rik’in xk’utb’al xyaalal li sumwank li taatz’aqloq ru sa’ roso’jik li kutan, a’an li sumwank kixk’uub’ li Qaawa’ rik’in laj Abraham li qayuwa’, li naxye: Rik’ineb’ laa awiyajil te’osob’tesiiq chixjunileb’ li junkab’al re li ruchich’och’.
Ut kik’ulman naq laa’in, aj Nefi, naab’al kiwaatinaheb’ chirix li k’a’aq re ru a’in; relik chi yaal, kiwaatinaheb’ chirix lix ak’ojlajikeb’ wi’chik laj Judio sa’ roso’jikeb’ li kutan.
Ut kinnumsi chiruheb’ li raatin laj aIsaias, li ki’aatinak chirix lix k’ojlajikeb’ wi’chik laj Judio, malaj lix junkab’al laj Israel; ut chirix naq xe’k’ojob’aak wi’chik ink’a’ chik te’sache’q xna’leb’, chi moko chik te’jek’iiq.
Ut kik’ulman naq kinye k’iila aatin reheb’ li was, jo’kan naq ke’tuqub’aak xch’ool ut bke’xtuulanob’resi rib’ chiru li Qaawa’.
Ut kik’ulman naq kine’raatina wi’chik, ut ke’xye: K’a’ru xyaalal li na’leb’ a’in kiril li qayuwa’ sa’ jun li matk’?
K’a’ru xyalal lix atoonal li che’ li kiril?
Ut laa’in kinye reheb’: A’an reetalil li ache’ re li yu’am.
Ut eb’ a’an ke’xye we: K’a’ru xyaalal li ab’arb’ookil ch’iich’ kiril li qayuwa’, li naxk’am rik’in lix toonal li che’?
Ut laa’in kinye reheb’ naq a’an li araatin li Dios; ut ani te’ab’inq chiru li raatin li Dios, ut bte’chapoq chiru chi kaw, maajo’q’e te’oso’q, chi moko taaruuq taanumtaaq sa’ xb’eeneb’ li caleek ut li lochlookil dtzimaj re eli xik’ na’ilok reheb’ re te’mutz’e’q ru, re xk’amb’aleb’ xb’e sa’ li sache’k.
Jo’kan naq laa’in, aj Nefi, kin’elajin chiruheb’ naq ache’xk’ehaq xxik rik’in li raatin li Qaawa’; relik chi yaal, kin’elajin chiruheb’ chi anchal lix metz’ew li waam, ut rik’in chixjunil li seeb’al li wan wik’in, naq te’xk’e xxik rik’in li raatin li Dios ut taajultiko’q reheb’ naq te’xpaab’ junelik lix taqlahom sa’ chixjunil li k’a’aq re ru.
Ut eb’ a’an ke’xye we: K’a’ru xyaalal lix ha’il li anima’ li kiril li qayuwa’?
Ut laa’in kinye reheb’ naq li aha’ kiril lin yuwa’ a’an btz’ajleb’aal ru; ut maak’a’jo’ naq laatz’anb’il lix k’a’uxl rik’in k’a’aq chik re ru, jo’kan naq ink’a’ kixk’e reetal lix tz’ajnil ru li ha’.
Ut kinye reheb’ naq a’an jun li ajul xuwajel rilb’al, li naxjacheb’ ru laj maak rik’in lix toonal li che’ re li yu’am, ut jo’kan ajwi’ rik’ineb’ laj santil paab’anel re li Dios.
Ut kinye reheb’ naq a’an reetalil li xuwajel axb’alb’a a’an, li kixye wi’ we li anjel naq kawresinb’il choq’ reheb’ laj maak.
Ut kinye ajwi’ reheb’ naq li qayuwa’ kiril ajwi’ naq lix atiik ruhil na’leb’ li Dios kixjach ajwi’ ruheb’ laj maak rik’ineb’ li tiikeb’ xch’ool; ut lix lemtz’unkil ru chanchan lix lemtz’unkil jun li xam naxamnak, li nataqe’ chiru li Dios chi junelik q’e kutan, ut maajun roso’jik wan.
Ut eb’ a’an ke’xye we: Ma naraj naxye li na’leb’ a’in li rahilal naxk’ul li tz’ejwalej sa’ xkutankil lix ayalb’al rix, malaj ma naraj naxye lix wanjik li aamej sa’ roso’jik, chirix lix bkamik li tz’ejwalej sa’ li yu’am a’in, malaj ut na’aatinak chirix li k’a’aq re ru re li yu’am a’in?
Ut kik’ulman naq laa’in kinye reheb’ naq a’an jun reetalil li k’a’aq re ru re li yu’am a’in jo’ ajwi’ re li musiq’ej; xb’aan naq taachalq li kutan naq tento taaraqmanq aatin chirixeb’ xb’aan lix ak’anjeleb’, relik chi yaal, li k’anjel b’aanunb’il ajwi’ xb’aan li tz’ejwalej re li yu’am a’in, sa’ xkutankil lix yalb’aleb’ rix.
Jo’kan ut, wi ate’kamq sa’ xmaa’usilaleb’ tento ajwi’ bte’tz’eqe’q, chirix li k’a’aq re ru re li musiq’ej, a’an li naxk’am rib’ rik’in li tiikilal; jo’kan naq tento te’k’ame’q chaq chi xaqliik chiru li Dios, re ctaaraqmanq aatin chirixeb’ xb’aan dxk’anjeleb’; ut wi tz’ajnil chaq lix k’anjeleb’, etz’ajaqeb’ ajwi’ ru naq tento te’kanaaq; ut wi tz’ajeb’ ru, tento naq ink’a’ neke’ru chi fwank sa’ li rawa’b’ejihom li Dios; wi ta jo’kan, tz’aj raj ajwi’ ru li rawa’b’ejihom li Dios.
A’b’anan k’ehomaq reetal, ninye eere, li rawa’b’ejihom li Dios moko atz’aj ta ru, ut maak’a’ k’a’ru tz’aj naru taa’ok sa’ li rawa’b’ejihom li Dios; jo’kan naq tento taawanq jun xna’aj li tz’ajnil, kawresinb’il choq’ re li k’a’ru tz’aj.
Ut wan jun li na’ajej kawresinb’il, relik chi yaal, a’an li xuwajel axb’alb’a a’an li kin’aatinak wi’, ut a’an blaj tza laj k’uub’anel re; jo’kan naq lix wanjikeb’ li raameb’ li winq sa’ roso’jik, a’an naq te’wanq sa’ li rawa’b’ejihom li Dios, malaj te’isiiq chaq sa’ xk’ab’a’ li ctiik ruhil na’leb’ a’an li kin’aatinak wi’.
Jo’kan ut, tz’eqtaananb’ileb’ laj maak chiruheb’ li tiikeb’ xch’ool, ut chiru ajwi’ lix toonal li ache’ a’an re li yu’am, li q’axal wi’chik loq’ ut q’axal wi’chik batawal ru chiru chixjunil chik li ru che’; relik chi yaal, ut a’an li cq’axal nim reheb’ chixjunil li dmaatan re li Dios.
Ut chi jo’ka’in kiwaatinaheb’ li was.
Amen.
 Ut anajwan kik’ulman naq chirix naq laa’in, aj Nefi, kink’e xraqik raatinankileb’ li was, k’ehomaq reetal, eb’ a’an ke’xye we: Kach’olob’ kawil na’leb’ chiqu, naxq’ax li qakuyum.
Ut kik’ulman naq laa’in kinye reheb’ naq ninnaw naq kinye kawil na’leb’ chirixeb’ laj maak, jo’ chanru li yaal; ut eb’ li tiikeb’ xch’ool kintiikob’resi ru, ut kinch’olob’ xyaalal naq te’waklesiiq sa’ roso’jik li kutan; jo’kan ut, li ani awan xmaak, kaw naq naril li byaal, xb’aan naq cnaxyok’eb’ toj sa’ xyiheb’.
Ut anajwan, ex was, wi ta tiik eech’ool ut wi ta teeraj ab’ink chiru li yaal, ut teek’e eexik chirix, re atexb’eeq chi tiik chiru li Dios, rik’in a’an ink’a’ raj texwech’oq sa’ xk’ab’a’ li yaal ut teeye: Nakaye kawil na’leb’ chiqix.
Ut kik’ulman naq laa’in, aj Nefi, kin’elajin chiruheb’ li was, chi yalb’il tz’aqal inq’e, naq che’xpaab’eb’ lix taqlahom li Qaawa’.
Ut kik’ulman naq ake’xtuulanob’resi rib’ chiru li Qaawa’; jo’kan naq kiwan xsahil inch’ool ut xnimal inyo’onihom chirixeb’, naq te’b’eeq chiru lix b’ehil li tiikilal.
Anajwan ut, chixjunil li k’a’aq re ru a’in kiyeeman ut kib’aanuman naq toj kiwan lin yuwa’ sa’ jun li muheb’aal t’ikr sa’ li ru taq’a li kixk’ab’a’i Lemuel.
Ut kik’ulman naq laa’in, aj Nefi, kink’ul jun reheb’ lix arab’in laj Ismael choq’ bwixaqil; ut jo’kan ajwi’, eb’ li was ke’xk’ul xkomoneb’ lix rab’in laj Ismael choq’ rixaqileb’; ut jo’kan ajwi’ laj cTzoram kixk’ul li xb’een xrab’in laj Ismael choq’ rixaqil.
Ut chi jo’kan lin yuwa’ kixtz’aqob’resi chaq ru chixjunileb’ lix taqlahom li Qaawa’ li kik’ehe’ chaq re.
Ut jo’kan ajwi’ laa’in, aj Nefi, kin’osob’tesiik chaq xb’aan li Qaawa’ chi numtajenaq.
Ut kik’ulman naq lix yaab’ xkux li Qaawa’ kiraatina lin yuwa’ chi q’eq, ut kixtaqla naq wulajaq chik tixchap lix b’e chiru li yamyookil ch’och’.
Ut naq kiwakli lin yuwa’ eq’la, ut kiwulak chire lix muheb’aal t’ikr, kik’ulman naq k’a’jo’ xsachik xch’ool naq kiril chi ch’och’ jun at’ort’ookil ch’iich’ moko nawb’il ta ru xk’anjelankil; ut chaab’il bronce okenaq.
Ut sa’ xyi li t’ort’ookil ch’iich’ wan wiib’ li kuux; ut li jun naxk’ut li b’e tento tooxik wi’ chiru li yamyookil ch’och’.
Ut kik’ulman naq kiqach’utub’ jo’ k’ihal li k’a’aq re ru taqak’am chiru li yamyookil ch’och’, ut chixjunil chik li nak’anjelak qe, li k’eeb’il chaq qe xb’aan li Qaawa’; ut kiqak’am li jar paay chi iyaj wan, re taqak’am sa’ li yamyookil ch’och’.
Ut kik’ulman naq kiqak’ameb’ li qamuheb’aal t’ikr ut koo’el chiru li yamyookil ch’och’, chixjunpak’alil li nima’ Laman.
Ut kik’ulman naq koob’eek chiru xnumik kaahib’ kutan, li qab’e ka’ch’in naxq’ax xtiikal lix tz’e uq’ li saq’e, ut kiqayiib’ wi’chik li qamuheb’aal t’ikr; ut kiqak’e choq’ xk’ab’a’ li na’ajej, Xatzer.
Ut kik’ulman naq kiqachap li qatzimaj ut roq li qatzimaj, ut xookoho sa’ li yamyookil ch’och’ chixkamsinkil li tzakemq choq’ reheb’ li qajunkab’al; ut chirix naq kiqakamsi li tzakemq choq’ reheb’ li qajunkab’al koosutq’i wi’chik rik’ineb’ li qajunkab’al sa’ li yamyookil ch’och’, sa’ li na’ajej Xatzer.
Ut xookoho wi’chik chiru li yamyookil ch’och’, sa’ xtiikal li b’e kiqak’am chaq, ut kookana sa’ li jun raqal re li yamyookil ch’och’ b’ar wi’ na’uuchin, li wan sa’eb’ li nub’aal chixk’atq li aKaqi Palaw.
Ut kik’ulman naq koob’eek chiru xnumik k’iila kutan, yooko chixkamsinkil li tzakemq chire li b’e, rik’in li qatzimaj ut roq li qatzimaj, ut li qapek ut li qajok’.
Ut kiqataaqe li ak’utb’il chiqu xb’aan li t’ort’ookil ch’iich’, li kixk’am li qab’e chiru li jun raqal re li yamyookil ch’och’ b’ar wi’ na’uuchin.
Ut chirix naq koob’eek chiru xnumik k’iila kutan, kiqayiib’ li qamuheb’aal t’ikr chiru jarub’aq kutan, re toohilanq wi’chik ut taqataw li tzakemq choq’ reheb’ li qajunkab’al.
Ut naq laa’in, aj Nefi, xkohin chixkamsinkil li qatzakemq, k’ehomaq reetal, kik’ulman naq kintoq li roq lin tzimaj, li chaab’il akawil ch’iich’ okenaq; ut chirix naq kintoq li roq lin tzimaj, k’ehomaq reetal, eb’ li was ke’josq’o’ wik’in xb’aan xsachik lin tzimaj, xb’aan naq maajun tzakemq kiqataw.
Ut kik’ulman naq koosutq’i rik’ineb’ li qajunkab’al chi maak’a’ li tzakemq, ut rik’in naq q’axal tawajenaqeb’, sa’ xk’ab’a’ li b’eek ke’xb’aanu chaq, k’a’jo’ naq ke’xk’ul rahilal xb’aan xmaak’a’il li tzakemq.
Ut kik’ulman naq laj Laman ut laj Lemuel ut eb’ li ralal laj Ismael ke’ok chi wech’ink chi numtajenaq, sa’ xk’ab’a’ li rahilal ut li ch’a’ajkilal ke’xk’ul sa’ li yamyookil ch’och’; ut jo’kan ajwi’ lin yuwa’ ki’ok chixwech’b’al rix li Qaawa’ lix Dios; relik chi yaal, ut chixjunileb’ ke’raho’ xch’ool chi numtajenaq, jo’kan naq ke’xwech’ rix li Qaawa’.
Anajwan, kik’ulman naq laa’in, aj Nefi, rik’in naq tawasinb’ilin chaq rik’ineb’ li was sa’ xk’ab’a’ lix sachik lin tzimaj, ut lix tzimajeb’ a’an sachsookeb’ lix metz’ew, jo’kan naq aran kitikla li ch’a’ajkilal q’axal nim, relik chi yaal, jo’kan naq ink’a’ kooru chixtawb’al li tzakemq.
Ut kik’ulman naq laa’in, aj Nefi, naab’al kiwaatinaheb’ li was, xb’aan naq ke’xkawob’resi wi’chik li raameb’, toj reetal naq ake’xwech’ rix li Qaawa’ lix Dios.
Ut kik’ulman naq laa’in, aj Nefi, kinyiib’ rik’in che’ jun li roq tzimaj, ut jun li tzimaj rik’in jun li che’ tiik ru’uj; jo’kan naq kinkawresi wib’ rik’in jun li roq tzimaj ut jun li tzimaj, ut jun li jok’ ut eb’ li pek.
Ut kinye re lin ayuwa’: Toj b’ar tinxik re xtawb’al li tzakemq?
Ut kik’ulman naq a’an akixpatz’ re li Qaawa’, xb’aan naq ke’xtuulanob’resi chaq rib’ sa’ xk’ab’a’ li waatin; xb’aan naq kinye k’iila na’leb’ reheb’ sa’ lix anchalil li waam.
Ut kik’ulman naq lix yaab’ xkux li Qaawa’ kichal rik’in lin yuwa’; ut akiq’use’ chi yaal xb’aan lix wech’b’al rix li Qaawa’ kixb’aanu, jo’kan naq kikub’siik sa’ xchamal li rahil ch’oolejil.
Ut kik’ulman naq lix yaab’ xkux li Qaawa’ kixye re: Il chiru li t’ort’ookil ch’iich’, ut k’e reetal li k’a’ re ru tz’iib’anb’il.
Ut naq lin yuwa’ kixk’e reetal li k’a’ re ru tz’iib’anb’il chiru li t’ort’ookil ch’iich’, kik’ulman naq kixuwak ut kisiksot chi numtajenaq, ut jo’kaneb’ ajwi’ li was ut eb’ li ralal laj Ismael ut eb’ li qixaqil.
Ut kik’ulman naq laa’in, aj Nefi, kink’e reetaleb’ li kuux li wankeb’ sa’ li t’ort’ookil ch’iich’, naq ke’k’anjelak a’ yaal jo’ chanru li aqapaab’aal, ut lix yalb’al li qaq’e, ut lix k’eeb’al li qaxik chirab’inkileb’.
Ut jo’kan ajwi’ tz’iib’anb’il chiruheb’ jun li ak’ tz’iib’, li saqen ru na’ilman, ut kixk’e aqana’leb’ chirix lix b’ehil li Qaawa’; ut kitz’iib’aman ut kijalman chi yalaq jo’q’e, jo’ chanru li paab’aal ut lix yalb’al qaq’e naqak’e chirix.
Ut chi jo’kan naqil naq rik’in li k’a’ru bka’ch’in li Qaawa’ naru naxk’e chi uxmank lix ninqal ru na’leb’.
Ut kik’ulman naq laa’in, aj Nefi, xkohin sa’ lix b’een li tzuul, jo’ chanru li na’leb’ li k’eeb’il chiru li t’ort’ookil ch’iich’.
Ut kik’ulman naq kinkamsiheb’ li k’iche’ xul, jo’kan naq kintaw li tzakemq choq’ reheb’ li qajunkab’al.
Ut kik’ulman naq kinsutq’i sa’ li qamuheb’aal t’ikr, ut yookin chixk’amb’al li xul inkamsihom chaq; ut anajwan, naq ke’xk’e reetal naq kintaw li tzakemq, maak’a’jo’ lix sahileb’ xch’ool!
Ut kik’ulman naq ke’xtuulanob’resi rib’ chiru li Qaawa’, ut ke’b’antioxin chiru.
Ut kik’ulman naq kiqachap wi’chik li qab’e, ut li qab’e chanchan xtiikal li b’e jo’ sa’ xtiklajik; ut chirix naq koob’eek chiru xnumik k’iila kutan kiqayiib’ wi’chik li qamuheb’aal t’ikr, re tookanaaq chiru jarub’aq kutan.
Ut kik’ulman naq kikam laj aIsmael, ut kimuqe’ sa’ jun li na’ajej Nahom kiyeeman re.
Ut kik’ulman naq eb’ lix rab’in laj Ismael ke’yaab’ak chi numtajenaq, xb’aan xsachik lix yuwa’eb’, ut xb’aan lix ach’a’ajkilaleb’ chiru li yamyookil ch’och’; ut ke’xwech’i rix lin yuwa’, xb’aan naq a’an kixk’ameb’ chaq sa’ li ch’och’ Jerusalen, ut ke’xye: Kamenaq li qayuwa’; relik chi yaal, ut naab’al koob’eek sa’ li yamyookil ch’och’, ut kiqanumsi naab’al li ch’a’ajkilal, li tz’okaak, li chaqi-eel, ut li tawaak; ut chirix chixjunil li rahilal a’in tento too’oso’q sa’ li yamyookil ch’och’ rik’in tz’okaak.
Ut chi jo’kan ke’xwech’i rix lin yuwa’, ut ke’xwech’i ajwi’ wix laa’in; ut ke’raj raj sutq’iik wi’chik Jerusalen.
Ut laj Laman kixye re laj Lemuel ut reheb’ ajwi’ li ralal laj Ismael: K’ehomaq reetal, aqakamsihaq li qayuwa’, ut jo’kan ajwi’ li qiitz’in aj Nefi, li xb’aanu rib’ jo’ aj btaqlanel ut jo’ aj tzolonel sa’ qab’een laa’o, li asb’ejo chiru.
Anajwan, a’an naxye naq li Qaawa’ ki’aatinak rik’in, ut jo’kan ajwi’ naq eb’ li aanjel ke’k’anjelak chiru.
A’b’an k’ehomaq reetal, naqanaw naq nokoxtik’ti’i; ut naxye qe li k’a’aq re ru a’in, ut naxk’anjela k’iila k’a’aq re ru rik’in lix b’alaq’il seeb’al, re tixb’alaq’i lix naq’ qu, ut naxk’oxla tana’ naq tixk’am qab’e sa’ junaq jalanil yamyookil ch’och’, ut chirix naq xk’am qab’e chi najt, a’an xk’oxla xk’eeb’al rib’ choq’ rey ut choq’ aj taqlanel sa’ qab’een, re tixb’aanu qe jo’ chanru li naraj ut li nasaho’ wi’ xch’ool.
Ut chi jo’ka’in li was aj Laman kireek’asiheb’ xch’ool re te’josq’o’q.
Ut kik’ulman naq li Qaawa’ kiwan qik’in, relik chi yaal, kichal ajwi’ lix yaab’ xkux li Qaawa’ ut kixye k’iila aatin reheb’, ut akixq’useb’ chi numtajenaq, ut chirix naq ke’q’use’ xb’aan lix yaab’ xkux li Qaawa’, ke’xsutq’isi chaq lix josq’ileb’, ut ke’xjal xk’a’uxl chirixeb’ lix maak, jo’kan naq li Qaawa’ koorosob’tesi wi’chik rik’in tzakemq, jo’kan naq ink’a’ koo’oso’.
 Ut kik’ulman naq kiqachap wi’chik li qab’e sa’ li yamyookil ch’och’; ut chalen chaq sa’ li kutan a’an koob’eek jo’ sa’ xtiikal li releb’aal saq’e.
Ut koob’eek ut koonume’ chiru naab’al li ch’a’ajkilal sa’ li yamyookil ch’och’, ut eb’ li qixaqil ke’alan k’uula’al sa’ li yamyookil ch’och’.
Ut k’a’jo’ xnimal li rosob’tesihom li Qaawa’ sa’ qab’een, jo’kan naq us ta kiqatzeka li arax tib’ sa’ li yamyookil ch’och’, eb’ li ixq sa’ qayanq kitz’aqlok xya’aleb’ xtu’ choq’ reheb’ lix kok’al, ut kaweb’ chaq rib’, relik chi yaal, chanchaneb’ ajwi’ li winq; ut ke’ok chixkuyb’al lix b’eenikeb’ chi ink’a’ neke’wech’in.
Ut chi jo’kan naqil naq tento te’tz’aqloq ru lix taqlahom li Dios.
Ut wi taa’uxq naq eb’ li ralal xk’ajoleb’ li winq aneke’xpaab’ lix taqlahom li Dios, a’an naxch’olaniheb’, ut naxk’eheb’ xmetz’ew, ut naxk’e li taak’anjelaq re naq te’ruuq chixb’aanunkil li k’a’ru kixtaqlaheb’ wi’; jo’kan naq bkixk’e li nak’anjelak qe naq kookana chiru li yamyookil ch’och’.
Ut koowan aran chiru xnumik naab’al chihab’; relik chi yaal, waqxaqib’ chihab’ sa’ li yamyookil ch’och’.
Ut koowulak sa’ jun li ch’och’ Naab’alil kiqaye re, sa’ xk’ab’a’ xnaab’alil li ru che’ jo’ ajwi’ xya’al kab’ aran; ut chixjunil li k’a’aq re ru a’in kawresinb’il xb’aan li Qaawa’ re naq ink’a’ too’oso’q.
Ut kiqak’e reetal li palaw, a’an Irreantum kiqaye re, ut chi k’utb’il xyaalalil li aatin, a’an k’iila ha’.
Ut kik’ulman naq kiqayiib’ li qamuheb’aal t’ikr chire li palaw; ut us ta kiqanumsi k’iila ach’a’ajkilal ut kooch’a’ajkiik chi naab’al, relik chi yaal, chi ink’a’ nokoru chixtz’iib’ankil chixjunil, kichal xsahil qach’ool chi numtajenaq naq koowulak chire li palaw; ut Naab’alil kiqaye re li na’ajej, xb’aan naq naab’al li na’uuchin aran.
Ut kik’ulman chirix naq laa’in, aj Nefi, kinwan chaq chiru xnumik k’iila kutan sa’ li ch’och’ Naab’alil, kichal lix yaab’ xkux li Qaawa’ wik’in, ut kixye: Waklin, ut ayu sa’ li tzuul.
Ut kik’ulman naq kinwakli ut xkohin sa’ li tzuul, ut kin’elajin chiru li Qaawa’.
Ut kik’ulman naq li Qaawa’ kinraatina, ut kixye: Taayiib’ jun li jukub’, jo’ achanru li tink’ut chawu, re naq tink’ameb’ laa tenamit chixjunpak’alileb’ li ha’ a’in.
Ut laa’in kinye: At Qaawa’, toj b’ar tinxik re tintaw li pek ch’iich’ xsa’ re tinha’resi, re taaruuq tinyiib’ li k’anjeleb’aal re xyiib’ankil li jukub’ jo’ chanru li xak’ut chiwu?
Ut kik’ulman naq li Qaawa’ kixye we b’ar tinxik re xtawb’al li pek ch’iich’ xsa’, re taaruuq tinyiib’ li k’anjeleb’aal.
Ut kik’ulman naq laa’in, aj Nefi, kinyiib’ jun li waal re xwaalunkil li xam, rik’in lix tz’uumaleb’ li xul; ut chirix naq kinyiib’ li waal, re taawanq k’a’ru tinwaalu wi’ li xam, kink’otz chirib’ileb’ rib’ wiib’ chi pek re tinloch li xam.
Xb’aan naq li Qaawa’ toj aran ink’a’ kixkanab’ naq taqaloch li xam chi naab’al, naq toj koob’eek sa’ li yamyookil ch’och’; xb’aan naq kixye: Tink’e xki’al lee tzakemq, re naq aink’a’ teechiq; Ut laa’inaq ajwi’ lee saqen sa’ li yamyookil ch’och’; ut atinkawresi li b’e cheru, wi taa’uxq naq teepaab’ lin taqlahom; jo’kan ut, a’ yaal jo’ chanru nekepaab’ lin taqlahom taak’ame’q eeb’e sa’ li byeechi’inb’il ch’och’; ut cteenaw naq inb’aan laa’in naq k’amb’il eeb’e.
Relik chi yaal, ut li Qaawa’ kixye ajwi’ naq: Chirix naq xexwulak sa’ li yeechi’inb’il ch’och’, ateenaw naq laa’in, li Qaawa’, bDiosin; ut naq laa’in, li Qaawa’, kinkolok eere chiru li sache’k; relik chi yaal, naq kexink’am chaq sa’ li ch’och’ Jerusalen.
Jo’kan ut, laa’in, aj Nefi, kinyal inq’e chixpaab’ankileb’ lix taqlahom li Qaawa’, ut kinwaklesi xch’ooleb’ li was re naq tiikaqeb’ chi paab’ank ut yalb’ilaqeb’ xq’e.
Ut kik’ulman naq kinyiib’eb’ li k’anjeleb’aal rik’in li ch’iich’ li kiwisi chaq chi ha’resinb’il sa’ li pek.
Ut naq eb’ li was ke’ril naq ok we achixyiib’ankil jun li jukub’, ke’ok chixwech’inkil wix, ut ke’xye: Maak’a’ xna’leb’ li qiitz’in, xb’aan naq naxk’oxla naq naru chixyiib’ankil jun li jukub’; relik chi yaal, ut naxk’oxla ajwi’ naq naru chixq’axb’al li ninqi ha’ a’in.
Ut jo’ka’in naq eb’ li was ke’wech’ok chiwix, ut ke’raj naq ink’a’ te’k’anjelaq, xb’aan naq ink’a’ neke’xpaab’ naq ninru chixyiib’ankil jun li jukub’, chi moko ke’raj xpaab’ankil naq tzolb’ilin xb’aan li Qaawa’.
Ut anajwan kik’ulman naq laa’in, aj Nefi, kiraho’ inch’ool chi numtajenaq xb’aan xkawileb’ li raam; ut anajwan naq ke’ril naq ki’ok chi raho’k inch’ool, ke’saho’ sa’ raam, jo’kan naq ake’saho’ xch’ool sa’ inb’een, ut ke’xye: Xqanaw naq moko tatruuq ta chixyiib’ankil jun li jukub’, xb’aan naq xqanaw naq moko tz’aqal ta aanawom; jo’kan ut, ink’a’ tatruuq chixb’aanunkil xnimal a’ k’anjel a’an.
Ut laa’at chanchanat li qayuwa’, jalb’ehinb’il xb’aan xmajelal lix ak’oxlahom xch’ool; relik chi yaal, a’an xk’am qab’e chi elk chaq sa’ li ch’och’ Jerusalen, ut koob’eek chiru li yamyookil ch’och’ chiru li k’iila chihab’ a’in; ut ke’k’anjelak li qixqilal, chi wankeb’ sa’ yu’am; ut ke’alan k’uula’al sa’ li yamyookil ch’och’ ut ke’xnumsi chixjunil li k’a’aq re ru, ka’aj chik li kamk ink’a’; ut us raj wi’chik choq’ reheb’ naq ke’kam chi maji’ neke’el chaq Jerusalen, chiru naq ke’xnumsi li ch’a’ajkilal a’in.
K’e reetal, chiru li k’iila chihab’ a’in kiqanumsi rahilal sa’ li yamyookil ch’och’, ut kooru raj sa’ li kutan a’an chixyalb’al xsahil li k’a’aq re ru qe sa’ xch’och’il li qeechanihom; relik chi yaal, kiru raj kisaho’ sa’ qach’ool.
Ut naqanaw naq li tenamit li ke’wan sa’ li ch’och’ Jerusalen a’aneb’ jun tenamit atiik xch’ool; xb’aan naq ke’xpaab’ lix k’uub’anb’il aatin ut lix raqb’a-aatin li Qaawa’, ut chixjunil lix taqlahom, jo’ chanru lix chaq’rab’ laj Moises; jo’kan ut, naqanaw naq a’aneb’ jun li tenamit tiik xch’ool; ut li qayuwa’ kiraqok aatin chirixeb’, ut kixk’am qab’e chi elk xb’aan naq koo’ab’in chiru li raatin; relik chi yaal, ut li qiitz’in chanchan ajwi’ a’an.
Ut jo’ka’in li raatineb’ li was naq ke’xwech’i qix ut koohe’xjit.
Ut kik’ulman naq laa’in, aj Nefi, kiwaatinaheb’, ut kinye: Ma nekepaab’ tab’i’ naq eb’ li qayuwa’, a’eb’ li ralal xk’ajol laj Israel, ke’k’ame’ raj xb’e chi elk chaq sa’ ruq’eb’ laj Egipcio wi ta ink’a’ ke’ab’in chiru li raatin li Qaawa’?
Relik chi yaal, ma nekek’oxla tab’i’ naq ke’k’ame’ raj xb’e chi elk chaq chi moosil, wi ta li Qaawa’ ink’a’ kixtaqla laj Moises naq atixk’ameb’ xb’e chi elk chaq chi moosil?
Anajwan nekenaw naq eb’ li ralal xk’ajol laj Israel ke’wan chaq chi amoosil, ut nekenaw naq ke’teneb’aak li bk’anjel sa’ xb’eeneb’, li ra chaq xnumsinkil; jo’kan naq nekenaw naq tento naq us choq’ reheb’ naq ke’k’ame’ chaq chi moosil.
Anajwan nekenaw naq laj aMoises kitaqlaak xb’aan li Qaawa’ chixb’aanunkil li nimla k’anjel a’an; ut nekenaw naq rik’in li braatin kijache’ ru lix ha’il li Kaqi Palaw chixka’pak’alil, ut ke’nume’ chiru chaqi b’e.
A’b’anan nekenaw naq ke’ok laj Egipcio chi ha’ sa’ li Kaqi Palaw, a’aneb’ ut li teep aj pleet re laj Farahon.
Ut nekenaw naq ke’k’ehe’ chi tzekank rik’in amana sa’ li yamyookil ch’och’.
Relik chi yaal, ut nekenaw ajwi’ naq laj Moises, rik’in li raatin jo’ chanru lix wankil li Dios li kiwan rik’in, akixsak’ li pek, ut ki’el chaq ha’, re naq eb’ li ralal xk’ajol laj Israel te’xkub’si xchaqi-eel.
Ut us ta k’amb’ileb’ xb’e, ut yoo li Qaawa’ lix Dios, laj Tojoleb’ rix, chi xik chiruheb’, ut chixk’amb’aleb’ xb’e chi kutan ut chixk’eeb’aleb’ xsaqen chi q’eq, ut chixb’aanunkil chixjunil li k’a’aq re ru choq’ reheb’ li aaajel ru choq’ reheb’ li winq xk’ulb’al, eb’ a’an ke’xkawob’resi li raameb’ ut ke’xmutz’ob’resi lix k’a’uxleb’, ut bke’xhob’ laj Moises jo’ ajwi’ li tz’aqal ut li yo’yookil Dios.
Ut kik’ulman naq jo’ chanru li raatin akixsacheb’; ut jo’ chanru li raatin bkixk’ameb’ xb’e; ut jo’ chanru li raatin kixb’aanu chixjunil li k’a’aq re ru choq’ reheb’; ut maak’a’ k’a’ru kib’aanuman, ka’ajwi’ xb’aan li raatin.
Ut chirix naq ke’xq’ax li nima’ Jordan kixk’e xkawileb’ xmetz’ew choq’ re aralinasinkileb’ chaq li ralal xk’ajol li ch’och’, relik chi yaal, re xjek’inkileb’ choq’ re li sache’k.
Anajwan ut, ma nekek’oxla tab’i’ naq eb’ li ralal xk’ajol li ch’och’ a’in, li ke’wan sa’ li ch’och’ li yeechi’inb’il, li ke’alinasiik chaq xb’aaneb’ li qayuwa’, ma nekek’oxla naq tiikeb’ ta chaq xch’ool?
K’ehomaq reetal, ninye eere naq ink’a’.
Ma nekek’oxla tab’i’ naq eb’ li qayuwa’ q’axal usilanb’ilaqeb’ ta raj ru chiruheb’ wi ta tiikeb’ chaq xch’ool a’an?
Ninye eere naq ink’a’.
K’ehomaq reetal, li Qaawa’ naril sa’ junajil chixjunil li atz’ejwalej; li ani btiik xch’ool cusilanb’il xb’aan li Dios.
A’b’an k’ehomaq reetal, li tenamit a’in ke’xtz’eqtaana chaq chixjunqal li raatin li Dios, ut q’ano’jenaqeb’ chaq sa’ li maa’usilal; ut kiwan xtz’aqalil lix josq’il li Dios sa’ xb’eeneb’; ut li Qaawa’ kixmajewa li ch’och’ choq’ reheb’, ut kirosob’tesi choq’ reheb’ li qayuwa’; relik chi yaal, kixmajewa choq’ reheb’ a’an re te’sache’q, ut kirosob’tesi choq’ reheb’ li qayuwa’ re te’xk’ul xwankil sa’ xb’een.
K’ehomaq reetal, li Qaawa’ akixyo’ob’tesi li bruchich’och’ re naq cwanq ani taawanq chi sa’; ut kixyo’ob’tesiheb’ li ralal xk’ajol re te’reechani.
Ut a’an anaxwaklesi jun li tenamit tiik xch’ool, ut naxsacheb’ lix tenamiteb’ laj maak.
Ut a’an naxk’ameb’ xb’e li tiikeb’ xch’ool sa’eb’ li chaab’il ach’och’, ut eb’ laj maak bnaxsacheb’, ut naxmajewa choq’ reheb’ li ch’och’, sa’ xk’ab’a’eb’.
A’an nataqlan chi taqenaq sa’ choxa, xb’aan naq a’an xk’ojarib’aal, ut li ruchich’och’ a’in, a’an axxaqleb’aal li roq.
Ut a’an naxraheb’ li te’k’uluq re choq’ xDios.
K’ehomaq reetal, a’an kixraheb’ li qayuwa’, ut aki’ok sa’ sumwank rik’ineb’, relik chi yaal, rik’in laj Abraham, laj bIsaak, ut laj cJakob; ut kijultiko’ re li sumwank li kixk’uub’ chaq; jo’kan naq kixk’ameb’ chaq sa’ li ch’och’ dEgipto.
Ut kixq’useb’ sa’ li yamyookil ch’och’ rik’in lix xuq’; xb’aan naq ake’xkawob’resi li raameb’, jo’ xeb’aanu ajwi’ laa’ex; ut li Qaawa’ kixq’useb’ sa’ xk’ab’a’ lix maa’usilaleb’.
Kixtaqla li xik’anel bk’anti’ wankeb’ xxamlel sa’ xyanqeb’; ut chirix naq ke’tiwe’, kixk’uub’ jun li b’e re cte’k’irtesiiq; ut li k’anjel li tento te’xb’aanu, a’an ilok; ut rik’in naq dsaqen ru li b’e a’an, malaj naq moko ch’a’aj ta, ke’wan naab’al li ke’oso’.
Ut ke’xkawob’resi li raameb’ chi jo’q’ehaq, ut ake’xhob’ laj bMoises, ut jo’kan ajwi’ li Dios; a’b’anan nekenaw naq ke’k’ame’ xb’e xb’aan lix wankilal maak’a’ xjuntaq’eetankil, sa’ li ch’och’ li yeechi’inb’il.
Ut anajwan, chirix chixjunil li k’a’aq re ru a’in, xchal xq’ehil naq ke’ok chi aj maak, relik chi yaal, ka’ch’in chik ma neke’q’ano’ rik’in; ut ink’a’ ninnaw ma okeb’ ta re chi sache’k sa’ li kutan a’in; xb’aan naq ninnaw naq tento taachalq chi yaal xkutankil naq te’sache’q; ka’ajwi’ junjunq ink’a’, li te’k’ame’q b’an chi preexil.
Jo’kan ut, li Qaawa’ akixtaqla lin yuwa’ naq taaxik chiru li yamyookil ch’och’; ut eb’ laj Judio ke’xsik’ ajwi’ risinkil lix yu’am; relik chi yaal, ut blaa’ex ajwi’ kesik’ risinkil lix yu’am; jo’kan ut, laa’ex aj kamsinelex sa’ eech’ool, ut chanchanex ajwi’ jo’ eb’ a’an.
Laa’ex aseeb’ex chixb’aanunkil li maa’usilal, a’ut timilex chi jultiko’k eere li Qaawa’ lee Dios.
Eerilom jun li banjel, ut a’an kexraatina; relik chi yaal, xerab’i lix yaab’ xkux chi yalaq jo’q’e; ut a’an kexraatina rik’in jun li ch’ina xyaab’ kuxej q’un na’aatinak, a’b’anan laa’ex cnumenaq eereek’ahom, chi ink’a’ kexru chireek’ankil li raatin; jo’kan naq kexraatina chanchan xyaab’ li kaaq, li kixk’e chi chiq’ok li ch’och’ chanchan naq ok raj re chixjachb’al rib’ sa’ xyi.
Ut nekenaw ajwi’ naq rik’in lix awankil lix nimajwal aatin naru naxtaqla li ruchich’och’ naq taa’oso’q; relik chi yaal, ut nekenaw naq rik’in li raatin naru naxkanab’ chi helho li buq’ux aj na’ajej, ut chi joroxinb’il li helhookil na’ajej.
K’a’ put b’i’ naq nekexru chi kawuk chi jo’kan sa’ lee raam?
K’ehomaq reetal, naxjach rib’ li waam rik’in yot’e’k eeb’aan, ut naraho’ lin ch’ool; ninxuwak maare anchal textz’eqe’q chi junajwa.
K’ehomaq reetal, anujenaqin rik’in lix Musiq’ li Dios, jo’kan naq bmaak’a’ xmetz’ew lin xaqalil.
Ut anajwan kik’ulman naq chirix naq kinye li aatin a’in ke’josq’o’ wik’in, ut ke’raj raj inkutb’al sa’ xchamal li palaw; ut naq ke’chal chixk’eeb’al li ruq’ sa’ inb’een kiwaatinaheb’, ut kinye: Sa’ lix k’ab’a’ li nimajwal Dios, nekexintaqla naq aink’a’ tineech’e’, xb’aan naq nujenaqin rik’in lix bwankil li Dios, toj reetal natawa intib’el xb’aan; ut ani tixk’e li ruq’ sa’ inb’een ctaachaqiq jo’ chanchan ajwi’ jun li chaqi pach’aya’; ut taawanq jo’ raj maak’a’ chiru lix wankilal li Dios, xb’aan naq li Dios tixsak’.
Ut kik’ulman naq laa’in, aj Nefi, kinye reheb’ naq ink’a’ chik te’xwech’i rix lix yuwa’, chi moko chik te’xkanab’ k’anjelak wik’in, xb’aan naq li Dios kinixtaqla naq tinyiib’ jun li jukub’.
Ut kinye reheb’: aWi ta li Dios tinixtaqla chixb’aanunkil chixjunil li k’a’aq re ru tinruuq raj chixb’aanunkil.
Wi ta a’an tinixtaqla naq tinye re li ha’ a’in, chat-ok choq’ ch’och’, taa’ok raj choq’ ch’och’, ut wi ta tinye, taa’uxmanq raj.
Ut anajwan, wi li Qaawa’ wan xnimal lix wankilal a’in, ut kixk’anjela xk’ihal li sachb’a-ch’oolej a’in sa’ xyanqeb’ li ralal xk’ajoleb’ li winq, k’a’ put ru naq ink’a’ naru achintzolb’al, re tinyiib’ jun li jukub’?
Ut kik’ulman naq laa’in, aj Nefi, kinye k’iila na’leb’ reheb’ li was, jo’kan naq ke’sache’ xna’leb’ ut ink’a’ ke’ru chinwech’b’al; chi moko ke’chal xch’ool chixk’eeb’al li ruq’ sa’ inb’een, chi moko chinch’e’b’al rik’in li ru’ujeb’ li ruq’, chiru xnumik k’iila kutan.
Anajwan, ink’a’ ke’chal xch’ool chixb’aanunkil a’in, maare anchal te’chaqiq chiwu, xb’aan naq q’axal nim xkawilal lix aMusiq’ li Dios, ut jo’kan kik’anjelak chaq rik’ineb’.
Ut kik’ulman naq li Qaawa’ kixye we: Ye’ wi’chik laa wuq’ reheb’ laa was, ut ink’a’ te’chaqiq chawu, a’b’an laa’in tinchiq’eb’, chan li Qaawa’, ut a’in tinb’aanu, re te’xnaw naq laa’in li Qaawa’ lix Dios.
Ut kik’ulman naq laa’in kinye’ li wuq’ reheb’ li was, ut ink’a’ ke’chaqik chiwu; a’b’an li Qaawa’ kixchiq’eb’, jo’ chanru ajwi’ li aatin li kixye chaq’.
Ut anajwan, eb’ a’an ke’xye: Naqanaw chi ch’olch’o naq li Qaawa’ wan aawik’in, xb’aan naq naqanaw naq a’an lix wankil li Qaawa’ li xchiq’ok qe.
Ut ke’xkut rib’ chi ch’och’ chiwu, ut okeb’ raj re achinloq’oninkil, a’b’an ink’a’ kinkanab’eb’, ut kinye: Laa’in lee riitz’in, relik chi yaal, iitz’inb’ejin cheru; jo’kan ut, cheloq’oni li Qaawa’ lee Dios, ut cheroxloq’i lee na’ lee yuwa’, re naq bte’najto’q ru lee kutan sa’ li ch’och’ tixk’e eere li Qaawa’ lee Dios.
 Ut kik’ulman naq eb’ a’an ke’xloq’oni li Qaawa’, ut xkoheb’ wik’in, ut kiqapech’ li che’ chi chanchan li k’anjel ink’a’ nawb’il ru.
Ut li Qaawa’ kixk’ut chiwu chi jo’q’ehaq chan ru tinpech’ wi’ li che’ re li jukub’.
Anajwan ut, laa’in, aj Nefi, ink’a’ kinpech’ li che’ jo’ chanru li tzolb’il xb’aaneb’ li winq, chi moko kinyiib’ li jukub’ jo’ chanru li neke’xb’aanu li winq; kinyiib’ b’an jo’ chanru li k’utb’il chiwu xb’aan li Qaawa’; jo’kan naq a’an moko jo’ chanru ta li neke’xb’aanu li winq.
Ut laa’in, aj Nefi, xkohin chi kok’ aj xsa’ sa’ li tzuul, ut kok’ aj xsa’ akintijok chiru li Qaawa’, jo’kan naq li Qaawa’ bkixk’ut xninqal ru na’leb’ chiwu.
Ut kik’ulman naq chirix naq kinchoy li jukub’, jo’ chanru li raatin li Qaawa’, eb’ li was ke’xk’e reetal naq chaab’il, ut naq lix k’anjelankil q’axal chaab’il; jo’kan naq ake’xtuulanob’resi wi’chik rib’ chiru li Qaawa’.
Ut kik’ulman naq kichal lix yaab’ xkux li Qaawa’ rik’in lin yuwa’, naq toowakliiq ut toxoo’okaq sa’ li jukub’.
Ut kik’ulman naq wulajaq chik, chirix naq kiqakawresi chixjunil li k’a’aq re ru, naab’aleb’ li ru che’ ut li atib’ chalenaq chaq sa’ li yamyookil ch’och’, ut xya’al kab’ chi naab’al, ut li k’a’ru nak’anjelak qe jo’ chanru li kooxtaqla wi’ chaq li Qaawa’, koxoo’okaq sa’ li jukub’, rik’in chixjunil li qiiq ut li qiyaj, ut jo’ k’ihal kiqak’am chaq qik’in, ak re re xchihab’ li junjunq; jo’kan ut, kookub’e chiqajunil sa’ li jukub’, qochb’eeneb’ li qixaqil ut li qakok’al.
Ut anajwan, ke’yo’la chaq wiib’ li ralal lin yuwa’ sa’ li yamyookil ch’och’; li asb’ej aj aJakob kiyehe’ re, ut li iitz’inb’ej aj bJose.
Ut kik’ulman chirix naq kookub’e chiqajunil sa’ li jukub’, ut kiqak’am qik’in li k’a’ru nak’anjelak qe ut li k’a’aq re ru taqlanb’ilo wi’, xookoho chiru li apalaw, ut kootiikisiik xb’aan li iq’ sa’ xjayal li byeechi’inb’il ch’och’.
Ut chirix naq kootiikisiik xb’aan li iq’ chiru xnumik k’iila kutan, k’ehomaq reetal, eb’ li was ut eb’ li ralal laj Ismael ut jo’kaneb’ ajwi’ li rixaqileb’ ke’ok chixsaylankileb’ xch’ool, jo’kan naq ke’ok chi xajok, ut chi b’ichank, ut chi aatinak chi k’a’jo’ xyib’al ru li raatineb’; relik chi yaal, jo’kan naq kisach sa’ xch’ooleb’ k’a’ru li wankilal ke’k’ame’ wi’ chaq toj aran; relik chi yaal, ke’xtaqsi rib’ chi q’axal b’atz’unb’il li raatineb’.
Ut laa’in, aj Nefi, kin’ok chi xuwak chi numtajenaq, maare anchal taajosq’o’q li Qaawa’ qik’in ut tooxsak’ xb’aan li qamaa’usilal, ut chi jo’kan toosub’e’q sa’ xchamal li palaw; jo’kan naq laa’in, aj Nefi, kin’ok chiraatinankileb’ chi anchal tiik ink’a’uxl; a’b’anan k’ehomaq reetal, eb’ a’an ke’chal axjosq’il wik’in, ut ke’xye: Ink’a’ taqakanab’ naq taawanq li qiitz’in choq’ aj btaqlanel sa’ qab’een.
Ut kik’ulman naq laj Laman ut laj Lemuel kine’xchap ut kine’xb’ak’ rik’in k’aam, ut k’a’jo’ li rahilal ke’xb’aanu we; a’ut li Qaawa’ akixkanab’ chi uxmank re taaruuq chixk’utb’esinkil lix wankilal, choq’ re xtz’aqob’resinkil ru li raatin li ki’aatinak wi’ chirixeb’ laj maak.
Ut kik’ulman naq chirix naq kine’xb’ak’ toj reetal naq ink’a’ kinru chireek’asinkil wib’, li ak’utleb’aal b’e, li kikawresiik chaq xb’aan li Qaawa’, kixkanab’ k’anjelak.
Jo’kan ut, ink’a’ ke’xnaw b’ar te’xb’eresi wi’ li jukub’, jo’kan naq kiwakli jun li nimla hab’; relik chi yaal, jun li nimla xuwajel kaq-sut-iq’, ut akootiikisiik chi q’ajel-ix chiru li ha’ chiru xnumik oxib’ kutan; ut ke’ok chi xuwak chi numtajenaq maare anchal te’ok chi ha’ sa’ li palaw; a’b’anan ink’a’ kine’rach’ab’.
Ut sa’ xkaa li kutan li kootiikisiik wi’ chi q’ajel-ix, ki’ok chi nimank xrahil li kaq-sut-iq’ chi numtajenaq.
Ut kik’ulman naq ok qe chi sub’e’k sa’ xchamal li palaw.
Ut chirix naq kootiikisiik chaq chi q’ajel-ix chiru ha’ chiru xnumik kaahib’ kutan, eb’ li was ke’ok achirilb’al naq lix raqb’a-aatin li Dios wan sa’ xb’eeneb’, ut naq tento te’oso’q wi ink’a’ te’xjal xk’a’uxl chirixeb’ lix maa’usilal; jo’kan naq ke’chal wik’in, ut ke’xhit li k’aam sa’ xkux li wuq’, ut k’ehomaq reetal naq siipo’jenaq chi numtajenaq; ut jo’kan ajwi’ lix kux li woq k’a’jo’ xsiipo’jik, ut maak’a’jo’ xrahil.
A’b’anan laa’in kin’ilok wan wi’ lin Dios, ut akinnima ru chiru chixjunil li kutan, ut ink’a’ kinwech’i rix li Qaawa’ xb’aan li ch’a’ajkilal kink’ul.
Anajwan lin yuwa’, aj Lehi, kixye chaq k’iila k’a’aq re ru reheb’, ut reheb’ ajwi’ li ralal laj aIsmael; a’b’anan k’ehomaq reetal, k’a’jo’ li rahilal ke’xyeechi’i chaq re li ani taa’aatinaq re intenq’ankil; ut eb’ lin na’ inyuwa’, rik’in naq ak numtajenaqeb’ chaq xchihab’, ut ak naab’al li rahil ch’oolejil ke’xnumsi chaq sa’ xk’ab’a’eb’ li ralal xk’ajol, ke’kub’siik, relik chi yaal, sa’ xch’aat li yajel.
Sa’ xk’ab’a’ lix k’a’uxleb’ ut xnimal lix rahileb’ xch’ool, ut lix maa’usilaleb’ li was, ka’ch’in chik ma xe’k’ame’ chaq chiru li yu’am a’in re xk’ulb’al lix Dios; relik chi yaal, lix saqi ismaleb’ ka’aj chik ma xk’ame’ chi yoklaak chi kub’enaq sa’ poqs; relik chi yaal, ka’ch’in chik ma xe’k’ehe’ rik’in rahil ch’oolejil sa’ jun li ha’il muqleb’aal.
Ut jo’kan ajwi’ laj Jakob ut laj Jose, rik’in naq toj saajeb’, ut maak’a’jo’ li ch’olaniik neke’raj, ke’raho’ xch’ool xb’aan lix ch’a’ajkilal lix na’eb’; ut jo’kan ajwi’ li awixaqil rik’in lix ya’al li ru ut lix tij, ut eb’ lin kok’al, ink’a’ ke’xq’unob’resi xch’ooleb’ li was re tine’rach’ab’.
Ut maak’a’ chik wan, ka’ajwi’ lix wankil li Dios, li ok raj re chixk’eeb’al li sachok sa’ xb’eeneb’, li kiq’unob’resink re lix ch’ooleb’; jo’kan ut, naq ke’ril naq okeb’ re chi sub’e’k sa’ xchamal li palaw ke’xjal xk’a’uxl rik’in li k’a’ru ke’xb’aanu chaq, jo’kan naq kine’rach’ab’.
Ut kik’ulman chirix naq kine’rach’ab’, k’ehomaq reetal, kinchap li k’utleb’aal b’e, ut kik’anjelak b’ar wi’ kiwaj.
Ut kik’ulman naq kintijok chiru li Qaawa’, ut chirix naq kintijok kiraqe’ li iq’, ut kiraqe’ li kaq-sut-iq’, ut kiwan jun li nimla ch’anaak.
Ut kik’ulman naq laa’in, aj Nefi, kinb’eresi li jukub’, jo’kan naq koob’eek wi’chik chiru ha’ sa’ xjayal li yeechi’inb’il ch’och’.
Ut kik’ulman naq chirix naq koob’eek chiru ha’ chiru xnumik k’iila kutan koowulak sa’ li ayeechi’inb’il ch’och’; ut xookoho chiru li ch’och’, ut kiqayiib’ li qamuheb’aal t’ikr, ut yeechi’inb’il ch’och’ kiqaye re.
Ut kik’ulman naq koo’ok chixk’anjelankil li ch’och’, ut koo’ok chixrawb’al li iyaj; relik chi yaal, kiqak’e sa’ ch’och’ chixjunil li qiyaj, li kiqak’am chaq sa’ li ch’och’ Jerusalen.
Ut kik’ulman naq ke’ninqan chi numtajenaq, jo’kan naq koo’osob’tesiik chi naab’al.
Ut kik’ulman naq kiqataw sa’ xb’een li ch’och’ li yeechi’inb’il, naq yooko chi b’eek chiru li yamyookil ch’och’, naq wankeb’ li jar paay wan chi xul, sa’eb’ li k’iche’, li wakax jo’ ajwi’ li b’ooyx, ut li b’uur ut li kawaay, ut li chib’aat ut li yuk, ut li k’iila paay chi xxulel li k’iche’, li neke’k’anjelak chiruheb’ li winq.
Ut kiqataw li k’iila paay chi pek ch’iich’ xsa’, li oor, jo’ ajwi’ li plaat, jo’ ajwi’ li kaqi ch’iich’.
 Ut kik’ulman naq li Qaawa’ kinixtaqla, jo’kan naq kinyiib’eb’ li perel ch’iich’ rik’in pek ch’iich’ xsa’ re tintz’iib’a chiruheb’ li esil chirix lin tenamit.
Ut chiruheb’ li aperel ch’iich’ kinyiib’ kintz’iib’a li esil kixtz’iib’a lin byuwa’, ut jo’kan ajwi’ eb’ li qab’eenik sa’ li yamyookil ch’och’, ut lix profeetil aatin lin yuwa’, ut jo’kan ajwi’ naab’al lin profeetil aatin laa’in kintz’iib’a chiruheb’.
Ut ink’a’ kinnaw sa’ li kutan naq kinyiib’ naq tintaqlaaq xb’aan li Qaawa’ chixyiib’ankileb’ li aperel ch’iich’ a’in; jo’kan naq li esil kixtz’iib’a lin yuwa’, ut li resilal lix xe’toonileb’ lix yuwa’, ut lix k’ihal li qab’aanuhom sa’ li yamyookil ch’och’ wan chi tz’iib’anb’il chiruheb’ li xb’eenileb’ perel ch’iich’ a’an li xin’aatinak wi’; jo’kan ut, li k’a’ru kik’ulman naq toj maji’ ninyiib’eb’ li bperel ch’iich’ a’in, relik chi yaal naq yeeb’il tz’aqal resil chiruheb’ li xb’eenileb’ perel ch’iich’.
Ut chirix naq kinyiib’eb’ li perel ch’iich’ a’in jo’ chanru taqlanb’il, laa’in, aj Nefi, kink’ul jun intaqlankil naq li k’anjel sa’ li musiq’ej ut li profeetil aatin, li jun raqal li saqen ru ut wan xloq’al, taatz’iib’amanq chiruheb’ li aperel ch’iich’ a’in, ut naq li k’a’aq re ru tz’iib’anb’il taak’uulamanq choq’ re xtzolb’aleb’ lin tenamit, li te’eechaninq re li ch’och’, ut jo’kan ajwi’ choq’ re jalaneb’ chik li bchaab’il ajom, ut nawb’il chiru li Qaawa’ li ajom a’an.
Jo’kan ut, laa’in, aj Nefi, kintz’iib’a jun esil chiruheb’ li perel ch’iich’ jun ch’ol chik, li naxye resil, malaj naxnimob’resi li esil chirixeb’ li pleet ut li wech’ok-ib’ ut eb’ li sachok sa’ lin tenamit.
Ut a’in kinb’aanu, ut kintaqlaheb’ lin tenamit rik’in k’a’ru te’xb’aanu chirix naq ak xikenaqin; ut naq te’numsiiq chaq li perel ch’iich’ a’in xb’aan li jun tasal tenamit re li jun tasal chik, malaj xb’aan li jun profeet re li jun chik, toj reetal naq taawanq xkomon lix taqlahom li Qaawa’.
Ut moqon taak’ehe’q resil lix ayiib’ankileb’ li perel ch’iich’ a’in inb’aan; toja’ naq k’ehomaq reetal, nin’ok wi’chik jo’ chanru ajwi’ li xinye; ut a’in ninb’aanu re naq li k’a’ru wan chik xloq’al btaak’uulamanq re taanawe’q xb’aan lin tenamit.
A’b’anan maak’a’ nintz’iib’a chiruheb’ li perel ch’iich’, ka’ajwi’ li nink’oxla naq awan xloq’alil.
Ut anajwan, wi ninsach, jo’kan ajwi’ ke’sach chaq najter; ut moko nawaj ta xpatz’b’al inkuyb’al xb’aaneb’ li winq jalan chik, a’b’an sa’ xk’ab’a’ lix bq’unal li metz’ew li wan wik’in, jo’ chanru li tz’ejwalej, tinpatz’ raj inkuyb’al.
Xb’aan naq li k’a’ru neke’xk’oxla junjunqeb’ li winq naq nim xloq’al, re li tz’ejwalej jo’ ajwi’ re li aamej, jalaneb’ chik neke’xk’e chi yal ajo’maajo’ ut neke’xyeq’i rub’el li roq.
Relik chi yaal, jo’kan ajwi’ lix Dios laj Israel eb’ li winq bneke’xyeq’i rub’el li roq; ninye naq neke’xyeq’i rub’el li roq, a’b’an jalan chik li aatin tin’aatinaq wi’ raj—neke’xsach xwankil, ut ink’a’ neke’ab’in chiru xyaab’ xkux li na’leb’ naxk’e.
Ut k’ehomaq reetal naq a’an ataak’ulunq, jo’ chanru li raatin li anjel, sa’ bwaqib’ cient chihab’ chirix li relik chaq lin yuwa’ Jerusalen.
Ut li ruchich’och’, sa’ xk’ab’a’ lix maa’usilaleb’, te’xb’ir rix jo’ chanchan naq maak’a’ xloq’al; jo’kan naq neke’xraple, ut a’an naxkuy, ut neke’xsak’, ut a’an naxkuy.
Relik chi yaal, aneke’xchuub’a, ut a’an naxkuy, sa’ xk’ab’a’ lix chaab’ilal xch’ool aj rahonel, ut xnajtil li royb’enihom choq’ reheb’ li ralal xk’ajoleb’ li winq.
Ut li aDios reheb’ li qayuwa’, a’eb’ li bke’k’ame’ xb’e chi elk chaq Egipto, sa’ moosil, ut jo’kan ajwi’ ke’kole’ rix sa’ li yamyookil ch’och’ xb’aan a’an, relik chi yaal, lix cDios laj Abraham, ut laj Isaak, ut lix Dios laj Jakob, dnaxq’axtesi rib’, jo’ chanru li raatin li anjel, jo’ winq, sa’ ruq’eb’ li winq aj maak, re etaataqsiiq, jo’ chanru li raatin laj fTzenok, ut re gtaak’ehe’q chiru krus, jo’ chanru li raatin laj Neum, ut re taamuqe’q sa’ jun hmuqleb’aal kamenaq, jo’ chanru li raatin laj iTzenos, li ki’aatinak wi’ chirix li oxib’ kutan li jaak’ab’, a’anaq jun reetalil lix kamik k’eeb’il reheb’ li te’wanq sa’eb’ li ch’och’ sa’ xyi li palaw, ut q’axal wi’chik k’eeb’il reheb’ li wankeb’ sa’ lix kjunkab’al laj Israel.
Xb’aan naq jo’ka’in ki’aatinak li profeet: Relik chi yaal naq li Qaawa’ Dios ataarula’ani chixjunil lix junkab’al laj Israel sa’ li kutan a’an, wan rik’in xyaab’ lix kux, sa’ xk’ab’a’ lix tiikilaleb’, re te’nimanq xsahileb’ xch’ool ut te’kole’q, ut wan rik’in li bkaaq ut raq’ kaaq re lix wankilal, rik’in kaq-sut-iq’, rik’in xam, ut rik’in sib’, ut rik’in xb’ook li caak’ab’, ut rik’in lix tehelal li dch’och’, ut rik’ineb’ li etzuul li te’k’ame’q.
Ut achixjunil li k’a’aq re ru a’in tento taachalq chi yaal, chan li profeet aj bTzenos.
Ut tento te’jache’q lix cpekal li ch’och’, ut rik’in li aakanak sa’ li ch’och’, naab’al reheb’ lix reyeb’ li ch’och’ sa’ xyi li palaw te’eek’asiiq xb’aan lix Musiq’ li Dios chixyeeb’al: Li Dios re li tzuul taq’a naxk’ul rahilal.
Ut chirixeb’ li wankeb’ chaq Jerusalen, chan li profeet, eb’ a’an ate’rapleeq xb’aaneb’ chixjunil li tenamit, xb’aan naq bneke’xk’e chiru krus lix Dios laj Israel, ut neke’xjalb’ehi lix ch’ooleb’, neke’xtz’eqtaanaheb’ li eetalil ut li sachb’a-ch’oolej, ut lix wankil ut xloq’al lix Dios laj Israel.
Ut sa’ xk’ab’a’ naq neke’xjalb’ehi lix ch’ooleb’, chan li profeet, ut axik’ xe’ril lix Santil Dios laj Israel, eb’ a’an te’wanq chixb’eeninkil rib’ sa’ li tz’ejwalej, ut te’oso’q, ut te’wanq choq’ bhasb’ ut cjo’maajo’il aatin, ut xik’ te’ile’q sa’ xyanqeb’ chixjunileb’ li tenamit.
A’b’anan naq taawulaq xkutankil, chan li profeet, naq aink’a’ chik te’xjalb’ehi lix ch’ooleb’ rik’in lix Santil Dios laj Israel, chirix a’an taajultiko’q re a’an li bsumwank li kixk’uub’ choq’ reheb’ lix yuwa’eb’.
Relik chi yaal, chirix a’an te’jultiko’q re li ach’och’ sa’ xyi li palaw, relik chi yaal, ut chixjunileb’ li tenamit li wankeb’ sa’ lix junkab’al laj Israel laa’in bteb’inch’utub’, chan li Qaawa’, jo’ chanru li raatin li profeet aj Tzenos, chalen chaq sa’ xkaajachalil li ruchich’och’.
Relik chi yaal, ut chixjunil li ruchich’och’ ate’ril lix kolb’a-ib’ li Qaawa’, chan li profeet; li junjunq chi tenamit, junkab’al, aatinob’aal, ut teepal te’osob’tesiiq.
Ut laa’in, aj Nefi, kintz’iib’a li k’a’aq re ru a’in choq’ reheb’ lin tenamit, re naq maare tinq’unb’esiheb’ xch’ool re naq taajultiko’q reheb’ li Qaawa’ aj Tojol rixeb’.
Jo’kan ut, nawaatina chixjunil lix junkab’al laj Israel, wi taa’uxq naq te’xk’ul li ak’a’aq re ru a’in.
Xb’aan naq k’ehomaq reetal, wan nak’anjelank we sa’ li musiq’ej, ut a’an nikinixlub’tesi toj reetal naq q’un ru chixjunil xcha’al intib’el, sa’ xk’ab’a’eb’ li wankeb’ chaq Jerusalen; xb’aan naq wi ta li Qaawa’ ink’a’ kiruxtaana wu, re xk’utb’al chiwu chirixeb’ a’an, jo’ chanru ajwi’ reheb’ li profeet najter chaq, laa’in ajwi’ raj kin’oso’.
Ut relik chi yaal naq kixk’ut chiruheb’ li aprofeet najter chaq chixjunil li k’a’aq re ru bchirixeb’, ut kixk’ut ajwi’ chiru naab’aleb’ chiqix laa’o, jo’kan ut, tento naq taqanaw chirixeb’ a’an xb’aan naq tz’iib’anb’il chiruheb’ li perel ch’iich’ bronce.
Anajwan kik’ulman naq laa’in, aj Nefi, kink’ut li k’a’aq re ru a’in chiruheb’ li was; ut kik’ulman naq kinye reheb’ naab’al li na’leb’ wan chiru hu, li tz’iib’anb’il chiruheb’ li aperel ch’iich’ bronce, re te’xnaw chirix lix b’aanuhom li Qaawa’ sa’ jalaneb’ chik li ch’och’, sa’ xyanqeb’ li ke’wan chaq najter.
Ut kinye reheb’ naab’al li aatin li tz’iib’anb’il sa’eb’ lix ahu laj Moises; a’b’an re naq q’axal wi’chik tinq’unb’esiheb’ xch’ool chixpaab’ankil li Qaawa’ aj Tojol rixeb’, kinye reheb’ li k’a’ru tz’iib’anb’il xb’aan li profeet aj bIsaias, xb’aan naq ckinjuntaq’eeta chixjunileb’ li loq’laj hu qik’in, re naq taawanq choq’ re dqachaab’ilal ut qatzolb’al.
Jo’kan naq kiwaatinaheb’, ut kinye: Ab’ihomaq li raatin li profeet, laa’ex li wankex choq’ jun rela’ lix junkab’al laj Israel, jun aruq’ che’ li xextoqe’; ab’ihomaq li raatin li profeet, li kitz’iib’aman choq’ re chixjunil lix junkab’al laj Israel, ut chejuntaq’eeta eerik’in laa’ex, re taawanq eeyo’onihom jo’ chanru ajwi’ eb’ lee ras eeriitz’in li xextoqe’ wi’ chaq; xb’aan naq jo’ka’in kitz’iib’ak li profeet.
 Xb’aan naq k’ehomaq reetal, kik’ulman naq li Qaawa’ kiraatina lin yuwa’, relik chi yaal, sa’ ajwi’ jun li matk’, ut kixye re: Osob’tesinb’ilat laa’at Lehi, xb’aan li k’a’aq re ru xab’aanu; ut xb’aan naq tiikat chi paab’ank ut xajultika chiru li tenamit a’in li k’a’aq re ru katintaqla wi’, k’e reetal naq neke’xsik’ arisinkil aayu’am.
Ut kik’ulman naq li Qaawa’ akixtaqla lin yuwa’, sa’ ajwi’ jun bmatk’, naq ctixk’am lix junkab’al chirix ut taaxik sa’ li yamyookil ch’och’.
Ut kik’ulman naq a’an aki’ab’in chiru li raatin li Qaawa’, jo’kan naq kixb’aanu jo’ xtaqlahom li Qaawa’.
Ut kik’ulman naq xko’o chiru li yamyookil ch’och’.
Ut kixkanab’ li rochoch, ut lix ch’och’il li reechanihom, ut lix oor, ut lix plaat, ut k’a’aq re ru re li terto xtz’aq, ut maak’a’ kixk’am rik’in, ka’ajwi’ lix junkab’al, ut lix tzakemq, ut lix muheb’aal t’ikr, ut axko’o chiru yamyookil ch’och’.
Ut kikub’e sa’eb’ li nub’aal chixk’atq lix maril li aKaqi Palaw; ut kib’eek chiru li yamyookil ch’och’ sa’eb’ li nub’aal li wankeb’ chixk’atq li Kaqi Palaw, ut kib’eek chiru li yamyookil ch’och’ rochb’een lix junkab’al, a’aneb’ li xSariah lin na’, ut eb’ li was, a’aneb’ laj bLaman, laj Lemuel, ut laj Sam.
Ut naq ak xb’eek oxib’ kutan chiru li yamyookil ch’och’, kik’ulman naq kixyiib’ lix muheb’aal t’ikr sa’ jun aru taq’a chixk’atq xha’il jun nima’.
Ut kik’ulman naq kixyiib’ jun li aartal rik’in bpek, ut kixb’aanu jun li mayej chiru li Qaawa’, ut ckib’antioxin chiru li Qaawa’ li qaDios.
Ut kik’ulman naq kixk’e choq’ xk’ab’a’ li nima’, Laman, ut naxk’ul rib’ sa’ li Kaqi Palaw, ut li ru taq’a wan sa’eb’ li nub’aal chixk’atq b’ar na’ok wi’ li ha’.
Ut naq lin yuwa’ kiril naq lix ha’il li nima’ naxk’ul rib’ sa’ xyo’leb’aal li Kaqi Palaw, kiraatina laj Laman, ut kixye: Aay, juntaq’eetaqat taxaq rik’in li nima’ a’in, junelik raj yooqat chixk’ulb’al aawib’ rik’in lix yo’leb’aal chixjunil li tiikilal!
Ut kiraatina ajwi’ laj Lemuel: Aay, juntaq’eetaqat taxaq rik’in li ru taq’a a’in, kawaqat raj, xaqxooqat raj junelik, ut ink’a’ raj tat-eek’anq rik’in xpaab’ankil lix taqlahom li Qaawa’!
Anajwan, kixye a’in sa’ xk’ab’a’ lix jipileb’ xk’a’uxl laj Laman ut laj Lemuel; xb’aan naq k’ehomaq reetal naq ake’xwech’i rix lix byuwa’ sa’ naab’al li k’a’aq re ru, xb’aan naq a’an jun li winq caj matk’, ut xk’ameb’ chaq xb’e chi elk sa’ li ch’och’ Jerusalen, re xkanab’ankil xch’och’il li reechanihomeb’, ut lix oor, ut lix plaat, ut li k’a’aq re ru terto xtz’aq reheb’, re te’oso’q sa’ li yamyookil ch’och’.
Ut a’in ke’xye naq kixb’aanu sa’ xk’ab’a’ lix majelal lix k’oxlahom lix ch’ool.
Ut chi jo’kan naq laj Laman ut laj Lemuel, asb’ejeb’ chik, ke’xwech’i rix lix yuwa’.
Ut ke’wech’in xb’aan naq aink’a’ ke’xnaw chanru nak’anjelak li Dios li kiyo’ob’tesink chaq reheb’.
Chi moko neke’xpaab’ naq Jerusalen, li nimla tenamit a’an, taaruuq ataasachmanq jo’ chanru li raatineb’ li profeet.
Ut chanchaneb’ ajwi’ laj Judio li wankeb’ chaq Jerusalen, li ke’ajok raj risinkil xyu’am lin yuwa’.
Ut kik’ulman naq lin yuwa’ kiraatinaheb’ sa’ li ru taq’a Lemuel, rik’in awankilal, chi nujenaq rik’in li Musiq’ej, toj reetal naq bke’siksot lix xaqalileb’ chiru.
Ut kixsacheb’ xna’leb’, jo’kan naq maak’a’eb’ xch’ool chixwech’b’al rix; jo’kan naq ke’xb’aanu jo’ k’a’ru kixtaqlaheb’ wi’.
Ut kiwan lin yuwa’ sa’ jun muheb’aal t’ikr.
Ut kik’ulman naq laa’in, aj Nefi, q’axal saajin chaq, a’ut nim chaq inxaqam, ut jo’kan ajwi’ k’a’jo’ inch’ool chixnawb’al chirix lix amuqmuukil na’leb’ li Dios, jo’kan naq kin’elajin chiru li Qaawa’; ut k’ehomaq reetal naq a’an bkinrula’ani, ut ckixq’unob’resi li waam jo’kan naq dkinpaab’ chixjunil li aatin yeeb’il chaq xb’aan lin eyuwa’; jo’kan naq ink’a’ kinpo’resi inch’ool rik’in jo’ chanru eb’ li was.
Ut kiwaatina laj Sam, ut kink’e chixnaw li k’a’ru xk’utb’esi chaq li Qaawa’ chiwu rik’in lix Loq’laj Musiq’.
Ut kik’ulman naq a’an kixpaab’ li waatin.
A’b’anan k’ehomaq reetal, laj Laman ut laj Lemuel ink’a’ ke’raj ab’ink chiru li waatin, ut rik’in naq ara inch’ool xb’aan xkawileb’ li raam, kin’elajin chiru li Qaawa’ sa’ xk’ab’a’eb’.
Ut kik’ulman naq li Qaawa’ kinraatina, ut kixye: Osob’tesinb’ilat, at Nefi, sa’ xk’ab’a’ laa apaab’aal, xb’aan naq yalb’il aaq’e naq xinaasik’, rik’in xkub’enaqil aach’ool.
Ut a’ yaal jo’ chan ru nekepaab’ lin taqlahom, atex’usaaq, ut taak’ame’q eeb’e sa’ jun bch’och’ li yeechi’inb’il, relik chi yaal, jun ch’och’ li kinkawresi choq’ eere; relik chi yaal, jun ch’och’ li sik’b’il ru sa’ xb’een chixjunil chik li ch’och’.
Ut a’ yaal jo’ chan ru te’xpo’resi xch’ool laa was aawik’in, eb’ a’an ate’isiiq chaq chiru li Qaawa’.
Ut a’ yaal jo’ chanru naq laa’at nakapaab’ lin taqlahom, tatk’ehe’q choq’ aj ataqlanel ut aj tzolonel sa’ xb’eeneb’ laa was.
Xb’aan naq k’e reetal, sa’ li kutan naq te’xpo’resi xch’ool wik’in, laa’in atinmajewaheb’ rik’in ajwi’ jun rahil majewank, ut maak’a’aqeb’ xwankil sa’ xb’eeneb’ laa wiyajil, ka’ajwi’ wi a’aneb’ te’xpo’resi ajwi’ xch’ool wik’in.
Ut wi taa’uxq naq te’xpo’resi xch’ool wik’in, eb’ a’an te’wanq choq’ arapleb’ chiruheb’ laa wiyajil, re breek’asinkileb’ xch’ool sa’ lix b’ehil li jultikank.
 Chex’ab’inq ut cherab’i a’in, ex xjunkab’al laj Jakob, li neke’xk’ab’a’in rik’in lix k’ab’a’ laj Israel, ut elenaqex chaq sa’ xha’il laj Juda, malaj sa’ xha’il li akub’iha’, li nekexxaqab’ank aatin rik’in lix k’ab’a’ li Qaawa’, ut nekeye xk’ab’a’ lix Dios laj Israel, a’b’an ink’a’ neke’xxaqab’ aatin sa’ li yaal, chi moko sa’ tiikilal.
A’ut neke’xye rib’ naq a’aneb’ aj asantil tenamit, a’b’an moko bneke’xk’ojob’ ta rib’ sa’ xb’een lix Dios laj Israel, a’an li Qaawa’ reheb’ li Teepal, relik chi yaal, li Qaawa’ reheb’ li Teepal xk’ab’a’.
K’ehomaq reetal, kinch’olob’eb’ li ajunxilaj na’leb’ chalen chaq sa’ xtiklajik; ut ke’el chaq sa’ xtz’uumal we, ut keb’ink’ut.
Sa’ junpaat naq kink’ut.
Ut kinb’aanu xb’aan naq kinnaw naq alaa’at kaw aajolom, ut laa ja’aj chanchan li ich’mul ch’iich’, ut laa pekem li ch’iich’ bronce; Ut chalen chaq sa’ xtiklajik kinch’olob’ank chawu; naq toj maji’ nak’ulman kink’ut chawu; ut keb’ink’ut maare anchal taaye—lin apak’b’il dios xb’aanunk re, ut lin yiib’anb’il jalam-uuch, ut lin pak’b’il jalam-uuch xtaqlank re.
Aawilom ut aawab’ihom chixjunil a’in; ut ma ink’a’ taach’olob’ xyaalaleb’?
Ut naq kink’ut chawu eb’ li ak’ na’leb’ chalen sa’ li hoonal a’in, a’eb’ li muqmuukil na’leb’, ut laa’at ink’a’ xanaweb’ chaq.
Yiib’anb’ileb’ chik anajwan, ut moko chalen ta chaq sa’ xtiklajik, naq toj maji’ ajwi’ nawulak xkutankil naq xawab’i resil, ak ch’olob’anb’ileb’ chawu, maare anchal taaye—K’e reetal, ak xinnaweb’.
Relik chi yaal, ut laa’at ink’a’ kawab’i; relik chi yaal, ink’a’ kanaw; relik chi yaal, chalen chaq sa’ li kutan a’an ink’a’ xtehe’ laa xik, xb’aan naq laa’in kinnaw naq laa’at q’axalat aj b’alaq’ naq tatwanq, ut aj aq’etol aatin xyehe’ aawe chalen chaq sa’ laa siyajik.
A’b’anan, achoq’ re xchaab’ilal ink’ab’a’ laa’in tinch’anab’ lin josq’il, ut re xnimankil lin wankilal tatinkanab’, re naq ink’a’ tatwisi chaq.
Xb’aan naq k’e reetal, laa’in kinsaqob’resi aawu, kinsik’ aawu sa’ lix k’atleb’aal li atawasiik.
Choq’ we laa’in, relik chi yaal, choq’ we ajwi’ laa’in naq tinb’aanu a’in, xb’aan naq ink’a’ tinkanab’ chi tz’ajnimank aink’ab’a’, ut bink’a’ tink’e inloq’alil re jalan chik.
Ab’in chiwu, at Jakob, ut at Israel li b’oqb’ilat inb’aan, xb’aan naq laa’inin ajwi’ a’an; laa’in li axb’een, ut laa’in ajwi’ aj ch’otonel.
Li wuq’ axk’e ajwi’ xk’ojob’ankil li ruchich’och’, ut lin nim uq’ xchirib’ank re li choxa.
Nekeb’inb’oq, ut neke’xaqli sa’ junajil.
Chejunilex, ch’utub’omaq eerib’, ut ab’ihomaq; ani sa’ xyanqeb’ xch’olob’ank re li na’leb’ a’in chiruheb’?
Li Qaawa’ kixra a’an, relik chi yaal, ut atixtz’aqob’resi ru li raatin li kixch’olob’ rik’in xtz’uumaleb’ re; ut tixb’aanu li nasaho’ wi’ xch’ool sa’ xb’een bBabilonia, ut taachalq lix tel sa’ xb’eeneb’ laj kaldeo.
Jo’kan ajwi’, chan li Qaawa’, laa’in, li Qaawa’, relik chi yaal, laa’in kin’aatinak; relik chi yaal, kinb’oq a’an chi ch’olob’ank, laa’in kink’am chaq, ut a’an tixk’e chi chaab’ilo’k lix b’ehil.
Jilonqex chaq wik’in; ink’a’ kin’aatinak sa’ amuqmu; chalen chaq sa’ xtiklajik, chalen chaq sa’ li hoonal naq ch’olob’anb’il chaq, laa’in kin’aatinak, ut li Qaawa’ Dios, ut lix Musiq’, xtaqlank we.
Ut jo’ka’in naxye li Qaawa’, laj aTojol aawix, lix Santil Dios laj Israel; laa’in kintaqla chaq a’an, li Qaawa’ laa Dios li natzolok aawe re tatchaab’ilo’q, li bnaxk’am aab’e sa’ li b’e tento tatxik wi’, a’an xb’aanunk re.
Aay, kat-ab’in taxaq chiruheb’ lin ataqlahom—chi jo’kan kiwan raj aatuqtuukilal jo’ jun nima’, ut laa tiikilal jo’ raj lix b’oolam li palaw.
Ke’wan raj ajwi’ laa awiyajil jo’ raj li samahib’; li ralom laa sa’ jo’ raj lix k’iila pekal; lix k’ab’a’ ink’a’ raj ki’isiik chaq, chi moko raj kisache’ chaq chiwu.
aElenqex chaq Babilonia, chex’eeleliq chaq sa’ xyanqeb’ laj Kaldeo, rik’in xyaab’ xkux li b’ichank chexch’olob’anq, yehomaq a’in, choxeyehaq chaq toj sa’ xmaril li ruchich’och’; cheye: Li Qaawa’ xtoj rix laj bJakob lix moos.
Ut ink’a’ ake’chaqik re; a’an kixk’ameb’ xb’e chiruheb’ li chaqi ch’och’; kixk’e li ha’ chi elk chaq sa’ li bpek choq’ reheb’; kixjor ajwi’ li pek, ut kib’olb’ot chaq li ha’.
Ut us ta kixb’aanu chixjunil a’in, ut q’axal nim wi’chik ajwi’ chiru a’an, maajun atuqtuukilal wan, chan li Qaawa’, choq’ reheb’ laj maak.
 Ut jo’kan wi’chik: Chex’ab’inq, ex xjunkab’al laj Israel, chejunilex li toqb’ilex chaq ut alinasinb’ilex sa’ xk’ab’a’ lix maa’usilaleb’ laj k’aak’alenel re lin tenamit; relik chi yaal, chejunilex li toqb’ilex chaq, li jek’inb’ilex chaq chi najt, li wankex sa’ lin tenamit, ex xjunkab’al laj Israel.
Ab’ihomaqin, ex ach’och’ sa’ xyi li palaw, ut chex’ab’inq chaq chi bnajt, ex tenamit; li Qaawa’ kinixb’oq chalen chaq sa’ lin siyajik; chalen chaq sa’ xsa’ lin na’ kixye chaq resil lin k’ab’a’.
Ut kixyiib’ lix tz’uumal we chanchan jun ch’iich’ q’es ru’uj; sa’ xmuhel li ruq’ kinixmuq chaq, ut kinixyiib’ jo’ tzimaj ji’b’il ru; ut sa’ rochoch lix tzimaj kinixmuq chaq; Ut kixye we: Laa’at lin amoos, at Israel, li taanimob’resiiq wi’ inloq’al.
Toja’ naq laa’in kinye, maak’a’ xyaalal naq kink’anjelak, kinchoy inmetz’ew chi maak’a’ rajb’al ut chi maak’a’ xyaalal; relik chi yaal naq rik’in li Qaawa’ wan inraqb’a-aatin, ut lin k’anjel rik’in lin Dios.
Ut anajwan, chan li Qaawa’—li akik’uub’ank we chalen chaq sa’ lin siyajik re tinwanq choq’ xmoos, re xk’amb’al wi’ chaq chik laj Jakob rik’in—us ta moko ch’utub’anb’il ta laj Israel, toj nimaq inloq’al sa’ rilob’aal li Qaawa’, ut lin Dios taawanq choq’ inmetz’ew.
Ut a’an kixye: Yal ch’ina na’leb’ naq laa’at tatwanq choq’ inmoos re xwaklesinkileb’ lix ateepal laj Jakob, ut re xk’ojob’ankil wi’chik li ke’kole’ xyu’am re laj Israel.
Laa’in tatink’e ajwi’ choq’ bsaqen chiruheb’ laj cGentil, re tatwanq choq’ inkolb’a-ib’ toj sa’eb’ lix maril li ruchich’och’.
Jo’ka’in naxye li Qaawa’, laj Tojol rix laj Israel, lix Santil Dios, re li ani xik’ ilb’il xb’aan li winq, re li xik’ uuchinb’il xb’aaneb’ li tenamit, re lix mooseb’ laj taqlanel: Eb’ li rey te’iloq ut te’wakliiq, eb’ li awa’b’ej te’loq’oninq ajwi’, sa’ xk’ab’a’ li Qaawa’ li tiik xch’ool.
Jo’ka’in naxye li Qaawa’: Sa’ jun chaab’il hoonal katwab’i, ex ch’och’ sa’ xyi li palaw, ut sa’ xkutankil li kolb’a-ib’ katintenq’a, ut laa’in tinkol aawix, ut tink’e aawe alin moos choq’ sumwank chiru li tenamit, re xk’ojob’ankil li ruchich’och’, re xk’eeb’al chi eechaniik li sachenaqil eechanihom; Re naq laa’at tatruuq chixyeeb’al reheb’ li apreex: Ayuqex chaq; reheb’ li chunchuukeb’ chaq sa’ bq’ojyin: K’utumaq chaq eerib’.
Eb’ a’an te’tzekanq sa’eb’ li b’e, ut te’wanq lix cwa’leb’aaleb’ pim sa’ chixjunileb’ li taqenaqil na’ajej.
Ink’a’ te’tz’okaaq, chi moko te’chaqiq re, chi moko li tiq chi moko li saq’e taasak’oq reheb’; xb’aan naq li ani naruxtaanaheb’ ru tixk’ameb’ xb’e; chire ajwi’ lix yo’leb’aal li ha’ tixb’eresiheb’.
Ut tinyiib’ chixjunileb’ lin tzuul choq’ b’e, ut eb’ lin animb’e te’taqsiiq xloq’al.
Ut chirix a’an, ex xjunkab’al laj Israel, k’ehomaq reetal, aeb’ a’in te’chalq chaq chi najt, ut ilomaq, eb’ a’in sa’ xnim chaq li saq’e ut sa’ rokeb’aal chaq li saq’e, ut eb’ a’in sa’ li ch’och’ Sinim chaq.
aB’ichanqex, ex choxa, ut chisaho’q aach’ool, at ruchich’och’, xb’aan naq li roqeb’ li wankeb’ chaq sa’ releb’aal li saq’e te’k’ojob’aaq; ut chejap eere chi b’ichank, ex tzuul; xb’aan naq maajun wa chik te’sak’e’q; xb’aan naq li Qaawa’ xk’ojob’ xch’ool lix tenamit, ut taaruxtaanaheb’ ru li ani re li tawasinb’ileb’.
A’ut k’ehomaq reetal, Sion kixye: Li Qaawa’ kinixkanab’ injunes, ut xinsach sa’ xch’ool lin Qaawa’—a’b’an a’an tixk’ut naq moko yaal ta.
Xb’aan naq jun li aixq ma naru tab’i’ nasach sa’ xch’ool lix ka’ch’in natu’uk, toj reetal naq ink’a’ tixtoq’ob’a ru li ralom lix k’uub’ xsa’?
Relik chi yaal, maare eb’ a’an bte’sachq ajwi’ sa’ xch’ool, a’b’anan laa’in ink’a’ tatsachq sa’ inch’ool, at xjunkab’al laj Israel.
K’e reetal, katintz’iib’a chiru alix sa’ li wuq’; eb’ laa xaqxookil tz’ak junelik wankeb’ chiwu.
Eb’ laa walal aak’ajol te’xseeb’a rib’ sa’ xb’eeneb’ li xe’sachok aawe, ut eb’ li kate’xkanab’ chi asachenaq te’elq chaq aawik’in.
Taqsi laa wilob’aal chasutam ut k’e reetal; chixjunileb’ a’in aneke’xch’utub’eb’ rib’, ut eb’ a’an te’chalq aawik’in.
Ut jo’ naq yo’yookin, chan li Qaawa’, laa’at taatiqib’ aawib’ chi yaal rik’ineb’ chixjunil, jo’ rik’in junaq q’ol, ut taab’ak’eb’ chawix chanchan jun li tuq’ixq taasumlaaq.
Xb’aan naq laa sachenaqil ut laa yamyookil na’ajej, ut lix ch’och’il laa sachlijik, sa’ li kutan ajwi’ a’in moko tz’aqalaq ta xb’aan xk’ihaleb’ li wankeb’ chi sa’, ut eb’ li ke’nuq’uk chaq aawe te’wanq chik chi najt.
Eb’ li kok’al li te’yo’laaq aawik’in, chirix naq xe’sach chawu li xb’een, te’xye wi’chik sa’ laa xik: Ink’a’ ninkuy axlaatz’al li na’ajej; k’e chaq inna’aj re taawanq wochoch.
Toja’ naq ataaye sa’ laa ch’ool: Ani x’alank reheb’ a’in choq’ we, rik’in naq xe’sach chiwu lin kok’al, ut laa’in bsachenaqin, preexin, ut yalaq b’ar ninb’eek?
Ani ut xk’iresink reheb’ a’in?
K’ehomaq reetal, kinkanab’aak injunes; eb’ a’in, b’ar xe’wan chaq?
Jo’ka’in naxye li Qaawa’ Dios: K’e reetal, laa’in tintaqsi li wuq’ reheb’ laj aGentil, ut tinxaqab’ li bweetalil chiruheb’ li tenamit; ut te’xk’ameb’ chaq laa walal sa’eb’ li cruq’, ut eb’ laa rab’in k’amb’ilaqeb’ sa’ xb’eeneb’ xtel.
Ut te’wanq arey choq’ byuwa’b’ej aj ch’olanihom aawe, ut li ixqi rey reheb’ choq’ na’b’ej aj ch’olanihom aawe; eb’ a’an te’xhupub’ rib’ chi ch’och’ chawu, ut te’xreq’ lix poqsil laa woq; ut taanaw naq laa’in li Qaawa’, xb’aan naq ink’a’ te’xutaanaq li ani cneke’oyb’enink we.
Xb’aan naq ma taamaq’e’q tab’i’ chiru li kaw xmetz’ew li yoob’il xb’aan, malaj taakole’q tab’i’ li ani ak’eeb’ileb’ chi preexil jo’ chanru li chaq’rab’?
A’b’anan jo’ka’in naxye li Qaawa’, lix preexeb’ li kaw xmetz’ew te’isiiq ajwi’, ut lix chapom li xuwajel te’kole’q chaq; xb’aan naq laa’in tinpleeti li ani napleetink aawe, ut tinkoleb’ laa kok’al.
Ut eb’ li neke’rahob’tesink aawe atink’e chixtzekaheb’ tz’aqal lix tib’eleb’; te’kalaaq rik’in tz’aqal lix kik’eleb’ chanchan rik’in ki’il viin; ut chixjunil li tz’ejwalej bte’xnaw naq laa’in, li Qaawa’, wankin choq’ aj Kolol aawe ut aj Tojol aawix, li cKaw Xmetz’ew re laj Jakob.
 Ut anajwan kik’ulman naq chirix naq laa’in, aj Nefi, kinye li na’leb’ a’in li tz’iib’anb’il chiruheb’ li aperel ch’iich’ bronce, eb’ li was ke’chal wik’in ut ke’xye we: K’a’ru xyaalal li na’leb’ a’in xaye?
K’e reetal, ma natawman ru jo’ chanru li na’leb’ re li musiq’ej, li taak’ulmanq jo’ chanru li musiq’ej, ut moko tz’ejwalej ta?
Ut laa’in, aj Nefi, kinye reheb’: K’ehomaq reetal, akik’utb’esiik chiru li profeet rik’in xyaab’ xkux li bMusiq’ej; xb’aan naq xb’aan li Musiq’ej nak’ehe’ chinawmank chixjunil li k’a’aq re ru chiruheb’ li cprofeet, li taachalq sa’ xb’eeneb’ li ralal xk’ajoleb’ li winq jo’ chanru li tz’ejwalej.
Jo’kan ut, li na’leb’ xinye li tz’iib’anb’il, a’aneb’ li na’leb’ chirix li k’a’aq re ru are li yu’am a’in jo’ ajwi’ re li musiq’ej; xb’aan naq nak’utun naq lix junkab’al laj Israel, maare sa’ junpaat maare moqon, btaajek’imanq chiru chixjunil lix b’een li ruchich’och’, ut jo’kan ajwi’ sa’ xyanqeb’ chixjunil li tenamit.
Ut k’ehomaq reetal, wankeb’ naab’al li ak sachenaqeb’ sa’ xna’leb’eb’ li ani wankeb’ chaq Jerusalen.
Relik chi yaal, lix k’ihaleb’ li ajar teepal ak bxe’k’ame’ chi najt; ut jek’inb’ileb’ yalaq b’ar sa’eb’ li cch’och’ sa’ xyi li palaw; ut maa’ani qe nanawok re b’ar wankeb’ chaq, ka’ajwi’ naqanaw naq k’amb’ileb’ chi najt.
Ut xb’aan naq k’amb’ileb’ chaq, xch’olob’aman li na’leb’ a’in jo’ profeetil aatin chirixeb’, ut chirixeb’ ajwi’ chixjunil li toj te’jek’iiq ut te’sache’q xna’leb’, sa’ xk’ab’a’ lix Santil Dios laj Israel; xb’aan naq chirix A’an te’xkawob’resi li raameb’, jo’kan naq te’jek’iiq sa’ xyanqeb’ chixjunil li tenamit ut axik’ te’ile’q xb’aaneb’ chixjunil li winq.
A’b’anan, chirix naq axe’ch’olaniik xb’aaneb’ laj bGentil, ut li Qaawa’ ak xtaqsi chaq li ruq’ sa’ xb’eeneb’ laj Gentil ut xxaqab’eb’ choq’ eetalil, ut eb’ lix ckok’al ak xe’k’ame’ sa’eb’ li ruq’, ut eb’ lix rab’in sa’ xb’eeneb’ lix tel, k’ehomaq reetal li na’leb’ a’in li aatinanb’il wi’, a’an re li yu’am a’in; xb’aan naq jo’ka’in lix sumwank li Qaawa’ rik’ineb’ li qayuwa’, ut naraj naxye laa’o sa’ li kutan toj taachalq, ut jo’kaneb’ ajwi’ chixjunil li qas qiitz’in xkomoneb’ lix junkab’al laj Israel.
Ut naraj naxye naq taachalq xkutankil naq chirix naq chixjunil lix junkab’al laj Israel ak xe’jek’iik ut xe’sache’ xna’leb’, naq li Qaawa’ Dios tixwaklesi jun li tenamit kaw xmetz’ew sa’ xyanqeb’ laj aGentil, relik chi yaal, chiru ajwi’ lix b’een li ch’och’ a’in, ut xb’aaneb’ a’an bte’jek’iiq li qiyajil.
Ut chirix naq jek’inb’ileb’ li qiyajil, li Qaawa’ Dios taa’ok chixb’aanunkil jun li asachb’a-ch’oolejil k’anjel sa’ xyanqeb’ laj bGentil, li nimaq cxloq’al choq’ reheb’ li qiyajil, jo’kan naq yeeb’il naq chanchan naq te’ch’olaniiq xb’aaneb’ laj Gentil, ut te’k’ameq’ sa’ li ruq’eb’ ut sa’ xb’eeneb’ xtel.
Ut nimaq ajwi’ axloq’al choq’ reheb’ laj Gentil; ut moko ka’aj ta wi’ choq’ reheb’ laj Gentil, breheb’ b’an chixjunil lix cjunkab’al laj Israel, re xk’eeb’al chi nawmank lix dsumwank lix Yuwa’il li choxa choq’ re laj Abraham, naq kixye: Sa’ laa ewiyajil fte’osob’tesiiq chixjunil li junkab’al re li ruchich’och’.
Ut tinwaj raj, ex was wiitz’in, naq teenaw naq ink’a’ neke’ru chi osob’tesiik chixjunil li junkab’al re li ruchich’och’ wi a’an ink’a’ atixt’usub’ lix tel sa’ rilob’aaleb’ chixjunil li tenamit.
Jo’kan naq li Qaawa’ Dios taa’ok chixt’usb’al lix tel sa’ rilob’aaleb’ chixjunil li tenamit, sa’ xtz’aqob’resinkileb’ ru lix sumwank ut lix evangelio choq’ reheb’ lix komoneb’ lix junkab’al laj Israel.
Jo’kan naq taarisiheb’ wi’ chaq chik chi preexil, ut ate’ch’utub’aaq sa’ junajil sa’ xch’och’il li reechanihomeb’; ut te’isiiq chaq sa’ aak’ab’ ut sa’ bq’ojyin, ut te’xnaw naq li cQaawa’ a’an laj dKolol reheb’ ut laj Tojol rixeb’, li eKaw Xmetz’ew re laj Israel.
Ut lix kik’el li nimla atz’eqb’eetal iglees a’an, laj yumb’eet re chixjunil li ruchich’och’, taasutq’iiq sa’ xb’een xjolomeb’ a’an; xb’aan naq eb’ a’an te’wanq sa’ bpleet chirib’ileb’ rib’, ut li yok’leb’ ch’iich’ sa’ ctz’aqal li ruq’eb’ taat’ane’q sa’ xb’een tz’aqal lix jolomeb’, ut te’kalaaq rik’in tz’aqal lix kik’eleb’.
Ut li junjunq chi atenamit li taapleetinq aawe, at xjunkab’al laj Israel, taasutq’isiiq chi pleetik li jun rik’in li jun chik, ut bte’t’ane’q sa’ li jul li ke’xb’ek chaq re xra’alenkil lix tenamit li Qaawa’.
Ut chixjunileb’ li cneke’pleetink re Sion te’sache’q, ut li nimla aj yumb’eet a’an, li xpo’ok ruheb’ lix tiikil b’e li Qaawa’, relik chi yaal, li nimla tz’eqb’eetal iglees a’an, taa’uq’e’q chi dpoqs, ut nimaq lix t’anlijik.
Xb’aan naq k’ehomaq reetal, chan li profeet, chi seeb’ taachalq xq’ehil naq laj Satanas maak’a’aq chik xwankil sa’ xb’een lix ch’ooleb’ li ralal xk’ajoleb’ li winq; xb’aan naq chi seeb’ taachalq xkutankil naq chixjunileb’ laj q’etq’et ut li neke’b’aanunk re li maa’usilal te’wanq jo’ aroq waj; ut taachalq xkutankil naq tento bte’k’ate’q.
Xb’aan naq chi seeb’ taachalq xq’ehil naq lix tz’aqalil lix ajosq’il li Dios taahoymanq sa’ xb’een chixjunileb’ li ralal xk’ajoleb’ li winq; xb’aan naq a’an ink’a’ tixkanab’ naq eb’ laj maak te’xsacheb’ li tiikeb’ xch’ool.
Jo’kan ut, a’an atixkoleb’ rix li btiikeb’ xch’ool rik’in lix wankilal, us ta taa’aje’q naq taachalq xtz’aqalil lix josq’il, ut naq te’kole’q rix li tiikeb’ xch’ool, rik’in ajwi’ lix sachlijikeb’ li xik’ neke’ilok reheb’ rik’in xam.
Jo’kan naq maak’a’ rajb’al naq te’xuwaq li tiikeb’ xch’ool, xb’aan naq jo’ka’in naxye li profeet, te’kole’q, us ta taa’uxmanq jo’ rik’in xam.
K’ehomaq reetal, ex was wiitz’in, ninye eere naq tento taachalq chi seeb’ li k’a’aq re ru a’in; relik chi yaal, li kik’, ut li xam, ut xb’ook li sib’ tento taachalq; ut tento taawanq chiru lix b’een li ruchich’och’ a’in; ut taachalq sa’ xb’eeneb’ li winq jo’ chanru li tz’ejwalej wi taa’uxq naq te’xkawob’resi li raameb’ chirix lix Santil Dios laj Israel.
Xb’aan naq k’ehomaq reetal, li tiikeb’ xch’ool ink’a’ te’oso’q, xb’aan naq tento taachalq chi yaal xq’ehil naq chixjunileb’ li neke’pleetink re Sion te’isiiq chaq.
Ut li Qaawa’ tixkawresi chi yaal jun li b’e choq’ re lix tenamit, choq’ re xtz’aqob’resinkil ru li raatin laj Moises li ki’aatinak wi’, naq kixye: Jun li aprofeet li Qaawa’ lee Dios tixwaklesi choq’ eere, chanchanin laa’in; a’an teerab’i sa’ chixjunil li k’a’aq re ru li b’arwan tixye eere.
Ut taak’ulmanq naq chixjunileb’ li ink’a’ te’ab’inq re li profeet a’an bte’isiiq chaq sa’ xyanq li tenamit.
Ut anajwan laa’in, aj Nefi, ninch’olob’ cheru, naq li aprofeet a’in li ki’aatinak wi’ laj Moises a’an lix Santil Dios laj Israel; jo’kan ut, a’an tixk’anjela li braqb’a-aatin sa’ tiikilal.
Ut eb’ li tiikeb’ xch’ool moko aajel ta naq te’xuwaq, xb’aan naq a’aneb’ li ink’a’ te’sache’q xna’leb’.
A’b’anan, a’an li rawa’b’ejihom laj tza, li waklesinb’ilaq sa’ xyanqeb’ li ralal xk’ajoleb’ li winq, ut li awa’b’ejihom a’an xaqab’anb’il sa’ xyanqeb’ li wankeb’ sa’ li tz’ejwalej— Xb’aan naq chi seeb’ taachalq xq’ehil naq chixjunileb’ li aiglees li waklesinb’ileb’ re xk’ulb’al xtumineb’, ut chixjunileb’ li waklesinb’ileb’ re xtawb’al xwankil sa’ xb’een li tz’ejwalej, ut eb’ li waklesinb’ileb’ re naq bte’rahe’q sa’ rilob’aal li ruchich’och’, ut eb’ li neke’sik’ok re li ratawom li tz’ejwalej ut li k’a’aq re ru re li ruchich’och’, ut xb’aanunkil li jar paay chi maa’usilal; relik chi yaal ut, chixjunileb’ li xkomoneb’ li rawa’b’ejihom laj tza a’aneb’ li wan rajb’al naq te’xuwaq, ut te’siksotq, ut cte’chiq’chotq; a’aneb’ a’an li tento te’kub’siiq taq’a sa’ li poqs; a’aneb’ a’an li tento dte’oso’q jo’ li roq waj; ut a’in jo’ chanru li raatin li profeet.
Ut chi seeb’ taachalq xq’ehil naq te’k’ame’q xb’e li tiikeb’ xch’ool jo’eb’ li akok’ wakax sa’ xhilob’aaleb’ li wakax, ut lix Santil Dios laj Israel tento taa’awa’b’ejinq rik’in awa’b’ejil, ut kawil metz’ew, ut wankilal, ut nimla loq’alil.
Ut a’an anaxch’utub’eb’ chaq li ralal xk’ajol chalen chaq sa’ xkaajachalil li ruchich’och’; ut naxk’eheb’ sa’ ajl lix karneer, ut eb’ a’an neke’xnaw ru; ut jun korral naq taawanq, ut junaq aj bIlol Karneer; ut a’an tixch’olaniheb’ lix karneer, ut rik’in a’an te’xtaw cxtzakemq.
Ut sa’ xk’ab’a’ lix tiikilaleb’ xch’ool lix tenamit, laj aSatanas maak’a’ xwankil, jo’kan naq ink’a’ naru chi ach’ab’aak chiru xnumik bnaab’al chihab’; xb’aan naq maak’a’ xwankil sa’ xb’een lix ch’ooleb’ li tenamit, xb’aan naq neke’wan sa’ tiikilal, ut lix Santil Dios laj Israel cna’awa’b’ejin.
Ut anajwan k’ehomaq reetal, laa’in, aj Nefi, ninye eere naq chixjunil li k’a’aq re ru a’in tento taachalq jo’ chanru li tz’ejwalej.
A’ut k’ehomaq reetal, chixjunileb’ li tenamit, junkab’al, aatinob’aal ut teepal te’wanq sa’ xyaalal rik’in lix Santil Dios laj Israel wi taa’uxq naq ate’xjal xk’a’uxl.
Ut anajwan laa’in, aj Nefi, nink’e xraqik; xb’aan naq toj maji’ nachal inch’ool aatinak chik chirix li k’a’aq re ru a’in.
Jo’kan ut, ex was wiitz’in, nawaj naq teek’oxla chirix naq yaal li k’a’aq re ru li tz’iib’anb’il chiruheb’ li aperel ch’iich’ bronce; ut neke’xch’olob’ xyaalal naq jun li winq tento taa’ab’inq chiruheb’ lix taqlahom li Dios.
Jo’kan ut, moko na’aje’ ta naq teek’oxla naq laa’in ut lin yuwa’ qajunes kiqach’olob’ xyaalaleb’, ut jo’kan ajwi’ kiqak’uteb’.
Jo’kan ut, wi tex’ab’inq chiruheb’ li ataqlahom, ut texkuyuq toj sa’ roso’jik, texkole’q sa’ roso’jik li kutan.
Ut chi jo’kan wan.
Amen.
 Ut kik’ulman naq laa’in, aj Nefi, chirix raatinankil li Qaawa’, kinsutq’i sa’ xmuheb’aal t’ikr lin yuwa’.
Ut kik’ulman naq a’an kinraatina, ut kixye: K’e reetal, xinmatk’i jun li amatk’, sa’ li kinixtaqla wi’ li Qaawa’ naq laa’at ut eb’ laa was texsutq’iiq Jerusalen.
Xb’aan naq k’e reetal, rik’in laj Laban wan li resileb’ laj Judio chi tz’iib’anb’il, jo’ ajwi’ jun aresilal lix xe’toonil lin najter yuwa’, ut tz’iib’anb’ileb’ chiruheb’ perel ch’iich’ bronce.
Jo’kan ut, li Qaawa’ kinixtaqla naq laa’at ut eb’ laa was texxik sa’ li rochoch laj Laban, ut teesik’ chaq li tz’iib’anb’il esil, ut teek’am chaq arin sa’ li yamyookil ch’och’.
Ut anajwan, k’e reetal naq eb’ laa was neke’wech’in, neke’xye naq ch’a’aj li k’a’ru ninpatz’eb’ re; a’b’anan k’e reetal naq moko laa’in ta xinpatz’ok reheb’; a’an b’an jun xtaqlahom li Qaawa’.
Jo’kan ut, ayu laa’at, at walal, ut usilanb’ilaqat xb’aan li Qaawa’, xb’aan naq aink’a’ xatwech’in.
Ut kik’ulman naq laa’in, aj Nefi, kinye re lin yuwa’: aTinxik ut tinb’aanu li k’a’aq re ru xtaqla li Qaawa’, xb’aan naq ninnaw naq li Qaawa’ maajun btaqlahom naxk’e reheb’ li ralal xk’ajoleb’ li winq, chi ink’a’ ta ctixk’uub’ jun li b’e choq’ reheb’ re naq te’xb’aanu li k’a’ru naxtaqlaheb’ wi’.
Ut naq kirab’i lin yuwa’ li aatin a’in kik’ulman naq kisaho’ xch’ool chi numtajenaq, xb’aan naq kixnaw naq osob’tesinb’ilin chaq xb’aan li Qaawa’.
Ut laa’in, aj Nefi, ut eb’ li was kiqachap qab’e chiru li yamyookil ch’och’, rik’in qamuheb’aal t’ikr, re tootaqe’q sa’ li ch’och’ Jerusalen.
Ut naq ak xootaqe’ sa’ li ch’och’ Jerusalen, kik’ulman naq laa’in ut eb’ li was kiqak’uub’ qana’leb’ chiqib’il qib’.
Ut akiqab’uuli qix—ani qe laa’o tox’okaq sa’ rochoch laj Laban.
Ut kik’ulman naq kitz’aqon laj Laman; ut kox’okaq laj Laman sa’ rochoch laj Laban, ut ki’aatinak rik’in naq chunchu sa’ li rochoch.
Ut kixpatz’ re laj Laban li tz’iib’anb’il esil li wan chiruheb’ li perel ch’iich’ bronce, wan wi’ aresilal lix xe’toonil lin yuwa’.
Ut k’ehomaq reetal, kik’ulman naq kijosq’o’ laj Laban, ut kiralinasi chaq chiru; ut ink’a’ kiraj naq tixk’am li esil tz’iib’anb’il.
Jo’kan naq kixye re: K’e reetal, laa’at aj elq’, ut laa’in tatinkamsi.
A’b’anan laj Laman ki’eelelik chaq chiru, ut kixye li k’a’aq re ru kixb’aanu chaq laj Laban, qe laa’o.
Ut ki’ok chi raho’k qach’ool chi numtajenaq, ut eb’ li was okeb’ raj re chi sutq’iik rik’in lin yuwa’ sa’ li yamyookil ch’och’.
A’b’anan k’ehomaq reetal, laa’in kinye reheb’ naq: Jo’ naq yo’yo li Qaawa’, ut jo’ naq yo’yooko laa’o, ink’a’ tookub’eeq rik’in li qayuwa’ sa’ li yamyookil ch’och’ toj reetal naq taqachoy xb’aanunkil li k’a’ru kooxtaqla wi’ li Qaawa’.
Jo’kan ut, tiikaqo chixpaab’ankil lix taqlahom li Qaawa’; jo’kan naq kub’eeqo sa’ xch’och’il li areechanihom li qayuwa’, xb’aan naq k’ehomaq reetal naq kixkanab’ lix oor ut lix plaat, ut k’iila paay chi b’ihomal.
Ut chixjunil a’in kixb’aanu sa’ xk’ab’a’ lix btaqlahom li Qaawa’.
Xb’aan naq kixnaw naq Jerusalen tento ataasache’q, xb’aan lix maa’usilaleb’ li tenamit.
Xb’aan naq k’ehomaq reetal, axe’xtz’eqtaana li raatineb’ li profeet.
Jo’kan ut, wi ta taakanaaq lin yuwa’ chi wank sa’ li ch’och’ chirix naq btaqlanb’il chi eelelik chaq sa’ li ch’och’, k’ehomaq reetal, a’an ajwi’ taa’oso’q raj.
Jo’kan naq ki’ajman naq taa’eeleliq chaq sa’ li ch’och’.
Ut k’ehomaq reetal, a’an xchaab’ilal xna’leb’ li Dios naq taqeechani li aesil a’in li tz’iib’anb’il, re naq taqak’uula choq’ reheb’ li qalal qak’ajol li raatinob’aaleb’ li qayuwa’; Ut jo’kan ajwi’ re naq ataqak’uula choq’ reheb’ li aatin yeeb’il chaq xb’aan xtz’uumaleb’ re chixjunil li santil profeet, li kiq’axtesiik chaq reheb’ xb’aan lix Musiq’ ut lix wankil li Dios chalen chaq naq kitikla li ruchich’och’, toj sa’ li kutan ajwi’ a’in li wanko wi’.
Ut kik’ulman naq chi jo’ka’in li aatin kinq’unb’esiheb’ wi’ xch’ool li was, re naq tiikaqeb’ chixpaab’ankileb’ lix taqlahom li Dios.
Ut kik’ulman naq kookub’e sa’ xch’och’il li qeechanihom, ut kiqach’utub’ li aqa-oor, ut li qaplaat, ut li k’a’ re ru qe terto xtz’aq.
Ut chirix naq kiqach’utub’ li k’a’aq re ru a’in, kootaqe’ wi’chik sa’ rochoch laj Laban.
Ut kik’ulman naq koo’ok rik’in laj Laban, ut kiqatz’aama chiru naq tixk’e qe li tz’iib’anb’il esil li wan chi tz’iib’anb’il chiruheb’ li aperel ch’iich’ bronce, ut choq’ reeqaj a’an laa’o taqak’e re a’an li qa-oor, ut li qaplaat, ut chixjunil li k’a’aq re ru qe terto xtz’aq.
Ut naq kiril laj Laban li k’a’ru qe, ut naq q’axal naab’al, kik’ulman naq akixrahi ru, jo’kan naq kooralinasi chaq, ut kixtaqlaheb’ chaq lix moos chiqakamsinkil, re naq a’an taareechani li k’a’ re ru qe.
Ut kik’ulman naq koo’eelelik chiruheb’ lix moos laj Laban, ut ki’aajelo’ chiqu xkanab’ankil li k’a’aq re ru qe, ut kit’ane’ sa’ ruq’ laj Laban.
Ut kik’ulman naq koo’eelelik sa’ li yamyookil ch’och’, ut eb’ lix moos laj Laban ink’a’ koohe’xtaw, ut kiqamuq qib’ sa’ xtehelal jun pek.
Ut kik’ulman naq laj Laman kijosq’o’ wik’in, ut rik’in inyuwa’ ajwi’, ut jo’kan ajwi’ laj Lemuel, xb’aan naq a’an kixk’e xch’ool chirab’inkil li raatin laj Laman.
Jo’kan naq laj Laman ut laj Lemuel ke’xye k’iila akawil aatin qe laa’o li riitz’ineb’, ut koohe’xsak’ rik’in jun li che’.
Ut naq yookeb’ chiqasak’b’al rik’in jun li che’, k’ehomaq reetal, kik’ulman naq kichal jun lix aanjel li Qaawa’ ut kixaqli chiruheb’, ut kiraatinaheb’, ut kixye: K’a’ut naq nekesak’ lee riitz’in rik’in jun che’?
Ma ink’a’ tab’i’ nekenaw naq li Qaawa’ kixsik’ ru choq’ aj btaqlanel sa’ eeb’een laa’ex, ut a’in sa’ xk’ab’a’ lee maa’usilal?
K’ehomaq reetal, textaqe’q wi’chik Jerusalen, ut li Qaawa’ tixq’axtesi laj Laban sa’ eeruq’.
Ut chirix naq kooraatina chaq li aanjel, xko’o.
Ut chirix naq li anjel ak xko’o, laj Laman ut laj Lemuel ke’ok wi’chik chi awech’ink, ut ke’xye: Chan ru taaruuq naq li Qaawa’ tixq’axtesi laj Laban sa’ quq’?
K’ehomaq reetal, a’an jun winq kaw xmetz’ew, ut naru naxtaqla lajeeb’ roxk’aal, relik chi yaal, naru ajwi’ naxkamsi lajeeb’ roxk’aal; k’a’ut naq ink’a’ tooxkamsi laa’o?
 Ut kik’ulman naq kiwaatinaheb’ li was, ut kinye: Chootaqe’q wi’chik Jerusalen, ut atiikaqo chixpaab’ankil lix taqlahom li Qaawa’; xb’aan naq k’ehomaq reetal, a’an q’axal kaw wi’chik xmetz’ew chiru chixjunil li ruchich’och’; k’a’ put naq ink’a’ q’axal bkawaq wi’chik xmetz’ew chiru laj Laban ut lix lajeeb’ roxk’aal, relik chi yaal, chiru ajwi’ lix lajetq mil?
Choxootaqe’q ut; akawaq qib’ jo’ laj bMoises; xb’aan naq a’an kiraatina chi yaal lix ha’il li cKaqi Palaw, ut kixjach rib’ chi ka’pak’al, ut eb’ li qayuwa’ ke’nume’ chaq, relikeb’ chaq chi preexil, chiru chaqi b’e, ut eb’ li teep aj pleet re laj Farahon ke’taaqenk ut ke’ok chi ha’ sa’ xha’il li Kaqi Palaw.
Anajwan k’ehomaq reetal, laa’ex nekenaw naq yaal a’in; ut nekenaw ajwi’ naq jun li aanjel x’aatinank eere; chan put ru naru nawiib’an eech’ool?
Choxootaqe’q ut; li Qaawa’ naru chiqakolb’al, jo’ chan ru eb’ li qayuwa’, ut chixsachb’al laj Laban, jo’ chan ru eb’ laj Egipcio.
Ut chirix naq kinye li aatin a’in, toj yookeb’ xjosq’il, ut toj yookeb’ chaq chi wech’ink, a’b’anan kine’xtaaqe taqe’q toj reetal naq koowulak chirix lix xaqxookil tz’ak Jerusalen.
Ut q’ojyin chik; ut kintaqla xmuqb’aleb’ rib’ chirix li xaqxookil tz’ak.
Ut chirix naq ke’xmuq rib’, laa’in, aj Nefi, kin’ok xmuqb’esinkil wib’ sa’ li tenamit ut xkohin sa’ xjayal li rochoch laj Laban.
Ut ak’amb’il chaq inb’e xb’aan li Musiq’ej, chi bmoko ninnaw ta chirub’eetal k’a’ru li tento tinb’aanu.
A’ut xkohin, ut naq kinnach’ok wan wi’ rochoch laj Laban kiwil jun li winq, ut t’anenaq chi ch’och’ chiwu, xb’aan naq kalajenaq rik’in viin.
Ut naq kinwulak rik’in, kintaw naq a’an aj Laban.
Ut kink’e reetal lix ayok’leb’ ch’iich’, ut kinb’otz’ sa’ rochoch; ut tz’aqal ch’iich’ oor li roq, ut q’axal chaab’il lix yiib’ankil, ut kiwil naq lix yok’leb’aal okenaq rik’in kawil ch’iich’ li q’axal terto xtz’aq.
Ut kik’ulman naq akin’elajiik xb’aan li Musiq’ej naq tinkamsi laj Laban; a’b’anan kinye sa’ inch’ool: Maajun wa inhoyom xkik’el li winq.
Ut kika’ch’ino’ inch’ool, ut kiwaj raj naq ink’a’ tinkamsi.
Ut li Musiq’ej kixye wi’chik we: K’e reetal, li aQaawa’ xq’axtesi a’an sa’ laa wuq’.
Relik chi yaal, ut kinnaw ajwi’ naq a’an kixsik’ chaq risinkil inyu’am laa’in; relik chi yaal, ut ink’a’ kiraj ab’ink chiru lix taqlahom li Qaawa’; ut jo’kan ajwi’ bkixmaq’ chaq li k’a’ re ru qe.
Ut kik’ulman naq li Musiq’ej kixye wi’chik we: Kamsi, xb’aan naq li Qaawa’ xq’axtesi sa’ laa wuq’; K’e reetal naq li Qaawa’ anaxkamsiheb’ blaj maak re xk’eeb’al chi k’utmank lix tiikil ajom.
cUs wi’chik naq taa’oso’q jun li winq chiru naq taalajq ut taa’oso’q jun tenamit chi maak’a’eb’ xpaab’aal.
Ut anajwan naq laa’in, aj Nefi, ak xwab’i li aatin a’in, kijultiko’ we li raatin li Qaawa’ li kixye chaq we sa’ li yamyookil ch’och’, naq kixye naq: aA’ yaal jo’ naq eb’ laa wiyajil te’xpaab’ lin btaqlahom, eb’ a’an cte’usaaq sa’ li dch’och’ li yeechi’inb’il.
Relik chi yaal, ut kink’oxla ajwi’ naq ink’a’ te’ruuq chixpaab’ankil lix taqlahom li Qaawa’ jo’ chanru lix chaq’rab’ laj Moises, ka’ajwi’ wi wan li chaq’rab’ rik’ineb’.
Ut kinnaw ajwi’ naq li achaq’rab’ tz’iib’anb’il chiruheb’ li perel ch’iich’ bronce.
Ut jo’kan wi’chik, kinnaw naq li Qaawa’ kixq’axtesi laj Laban sa’ wuq’ re ajwi’ a’in—re naq laa’in tink’ul li tz’iib’anb’il esil jo’ chanru lix taqlahom.
Jo’kan naq kin’ab’in chiru lix yaab’ xkux li Musiq’ej, ut kinchap laj Laban chiru li rismal ut kinch’ot chaq xjolom rik’in tz’aqal lix ayok’leb’ ch’iich’.
Ut chirix naq kinch’ot chaq lix jolom rik’in tz’aqal lix yok’leb’ ch’iich’, kinchap li raq’ laj Laban ut kink’e chirix inxaqalil laa’in, relik chi yaal, chi tz’aqal tz’aqal, ut lix kolb’a-ib’ aq’ kinb’ak’ chirix lin yiitoq.
Ut chirix naq kinb’aanu a’in, xkohin sa’ lix k’uleb’aal eechej laj Laban.
Ut naq yookin chi xik sa’ lix k’uuleb’aal eechej laj Laban, k’ehomaq reetal, kiwil lix amoos laj Laban li wan xlaawil li k’uuleb’aal eechej rik’in.
Ut kintaqla rik’in xyaab’ xkux laj Laban naq taa’ok chiwix sa’ li k’uuleb’aal eechej.
Ut a’an kixk’oxla naq laa’in laj Laban laj eechal re, xb’aan naq kiril li aq’ej, jo’ ajwi’ li yok’leb’ ch’iich’ li b’ak’b’o chirix inyiitoq.
Ut kinraatina chirixeb’ li xb’eenileb’ laj Judio, xb’aan naq naxnaw naq laj Laban, laj eechal re, kiwan chaq chi q’eq sa’ xyanqeb’.
Ut kiwaatina jo’ chanchan laa’in raj laj Laban.
Ut kinye ajwi’ re naq tink’am li k’a’ru tz’iib’anb’il, li wan chiruheb’ li aperel ch’iich’ bronce, reheb’ li was, li wankeb’ chirix li xaqxookil tz’ak.
Ut kinye ajwi’ re naq tinixtaaqe.
Ut a’an kixk’oxla naq kin’aatinak chirixeb’ li komon sa’ li iglees, ut naq laa’in chi yaal laj Laban li kamsinb’il chaq inb’aan, jo’kan naq kinixtaaqe.
Ut kinraatina k’iila sut chirixeb’ li xb’eenileb’ laj Judio, naq yookin chi xik rik’ineb’ li was, li wankeb’ chaq chirix li xaqxookil tz’ak.
Ut naq kinril laj Laman, kik’ulman naq kichal xxiw chi numtajenaq, jo’ ajwi’ laj Lemuel ut laj Sam.
Ut ke’eelelik chaq chiwu; xb’aan naq ke’xk’oxla naq a’an laj Laban, ut naq xinixkamsi chaq, ut kiraj ajwi’ risinkileb’ xyu’ameb’ a’an.
Ut kik’ulman naq kinb’oqeb’, ut eb’ a’an kine’rab’i, jo’kan naq ke’xkanab’ eelelik chiwu.
Ut naq lix moos laj Laban kixk’eheb’ reetal li was, kik’ulman naq ki’ok chi siksotk, ut ok raj re chi eelelik chiwu ut chi sutq’iik sa’ li tenamit Jerusalen.
Ut anajwan laa’in, aj Nefi, rik’in naq laa’in jun winq nim inxaqam, ut naab’al ainmetz’ew k’eeb’il chaq we xb’aan li Qaawa’, jo’kan naq kinchap lix moos laj Laban, ut kinram, re naq ink’a’ taa’eeleliq.
Ut kik’ulman naq kin’aatinak rik’in, naq wi taa’ab’inq chiru li waatin, jo’ naq yo’yo li Qaawa’, ut jo’ naq yo’yookin laa’in, jo’kan ajwi’ wi taa’ab’inq chiru li qaatin, taqakol lix yu’am.
Ut kiwaatina, rik’in ajwi’ axaqab’anb’il aatin, naq maak’a’ tixxuwa; naq taawanq choq’ ach’ab’anb’il winq jo’ laa’o wi taakub’eeq chiqix sa’ li yamyookil ch’och’.
Ut jo’kan ajwi’ kiwaatina, ut kinye: Relik chi yaal naq li Qaawa’ akooxtaqla chixb’aanunkil li na’leb’ a’in, ut ma ink’a’ tab’i’ taqayal qaq’e chixpaab’ankileb’ lix taqlahom li Qaawa’?
Jo’kan ut, wi tatkub’eeq sa’ li yamyookil ch’och’ rik’in lin yuwa’ taawanq aana’aj qik’in.
Ut kik’ulman naq laj aTzoram kichal xkawil xch’ool rik’in li aatin kinye.
Anajwan ut, aj Tzoram xk’ab’a’ li moos, ut kixye chi ch’olch’o naq taakub’eeq sa’ li yamyookil ch’och’ rik’in li qayuwa’.
Relik chi yaal, kixxaqab’ ajwi’ li raatin chiqu naq taakanaaq qik’in chalen chaq sa’ li hoonal a’an.
Anajwan ut, xb’aan a’in naq kiqaj naq taakanaaq qik’in, re naq eb’ laj Judio ink’a’ te’xnaw chirix li qeelelik chiru yamyookil ch’och’, maare anchal toohe’xtaaqe ut toohe’xsach.
Ut kik’ulman naq chirix naq laj Tzoram akixxaqab’ li raatin chiqu, kisach li qaxiw chirix a’an.
Ut kik’ulman naq kiqak’ameb’ li perel ch’iich’ bronce ut lix moos laj Laban, ut xookoho chiru li yamyookil ch’och’, ut koob’eek toj sa’ xmuheb’aal t’ikr li qayuwa’.
 Ut kik’ulman naq chirix naq kookub’e sa’ li yamyookil ch’och’ rik’in li qayuwa’, k’ehomaq reetal, a’an kinujak rik’in sahil ch’oolejil, ut jo’kan ajwi’ lin na’, li axSariah, kisaho’ xch’ool chi numtajenaq, xb’aan naq kiraho’ chaq xch’ool chi yaal chiqix.
Xb’aan naq kixk’oxla naq koo’oso’ chaq chiru li yamyookil ch’och’; ut kixwech’ ajwi’ rix lin yuwa’, kixye naq a’an jun winq aj matk’; kixye: K’e reetal, laa’at xatk’amok qab’e chi elk chaq sa’ xch’och’il li qeechanihom, ut eb’ li walal maak’a’eb’ chik, ut laa’o too’oso’q sa’ li yamyookil ch’och’.
Ut jo’ka’in li raatin lin na’ naq kixwech’ chaq rix lin yuwa’.
Ut kik’ulman chaq naq lin yuwa’ kiraatina, ut kixye: Ninnaw naq laa’in jun winq aaj matk’, xb’aan naq wi ta ink’a’ wilom li k’a’aq re ru re li Dios sa’ li bk’utb’esinb’il matk’, ink’a’ raj kinnaw ru lix chaab’ilal li Dios, kinkana raj b’an Jerusalen, ut kin’oso’ raj rochb’eeneb’ li was wiitz’in.
A’b’an k’e reetal, ink’ulum jun li ach’och’ yeechi’inb’il, ut rik’in li na’leb’ a’an nasaho’ inch’ool; relik chi yaal, ut bninnaw naq li Qaawa’ tixkoleb’ chaq li walal sa’ ruq’ laj Laban, ut tixk’ameb’ wi’chik chaq qik’in sa’ li yamyookil ch’och’.
Ut jo’ka’in li raatin lin yuwa’, laj Lehi, naq kixk’ojob’ xch’ool li xSariah lin na’ chiqix laa’o, naq toj yooko chi b’eek chiru li yamyookil ch’och’ re tootaqe’q sa’ li ch’och’ Jerusalen re xtawb’al li tz’iib’anb’il esil reheb’ laj Judio.
Ut naq koosutq’i sa’ lix muheb’aal t’ikr lin yuwa’, k’ehomaq reetal, ke’numta xsahileb’ xch’ool, ut kik’ojob’aak xch’ool lin na’.
Ut a’an ki’aatinak, ut kixye: Anajwan ninnaw chi ch’olch’o naq li Qaawa’ axtaqlank re lin b’eelom chi eelelik sa’ li yamyookil ch’och’; relik chi yaal, ut ninnaw ajwi’ chi ch’olch’o naq li Qaawa’ kixkoleb’ rix li walal, ut kixkoleb’ chaq sa’ ruq’ laj Laban, ut kixk’e wankilal reheb’ re te’ruuq bchixb’aanunkil li k’a’ru kixtaqlaheb’ wi’ li Qaawa’.
Ut jo’ka’in li raatin naq ki’aatinak.
Ut kik’ulman naq ke’saho’ sa’ xch’ool chi numtajenaq, ut ke’xq’axtesi li amayej ut li k’atb’il mayej chiru li Qaawa’; ut bke’b’antioxink chiru lix Dios laj Israel.
Ut chirix naq ke’b’antioxink chiru lix Dios laj Israel, lin yuwa’, aj Lehi, kixchap li esil li wan chi tz’iib’anb’il chiruheb’ li aperel ch’iich’ bronce, ut kixtz’il rix chalen chaq sa’ xtiklajik.
Ut kiril naq wan chi sa’ ro’ichal lix ahu laj Moises, li nayehok resil lix yo’ob’tesinkil li ruchich’och’, jo’ ajwi’ laj Adan ut lix Eva, a’aneb’ li xb’eeneb’ qana’ qayuwa’; Ut jo’kan ajwi’ jun atz’iib’anb’il esil chirixeb’ laj Judio chalen chaq sa’ xtiklajik, toj reetal ajwi’ naq kitikla rawa’b’ejil laj Sedekias, li rey sa’ xb’een Juda; Ut jo’kan ajwi’ lix profeetil aatineb’ li santil profeet, chalen chaq sa’ xtiklajik, toj reetal naq kitikla rawa’b’ejil laj aSedekias; ut jo’kan ajwi’ k’iila profeetil aatin yeeb’il rik’in xtz’uumal re laj bJeremias.
Ut kik’ulman naq lin yuwa’, aj Lehi, kixtaw ajwi’ chiruheb’ li aperel ch’iich’ bronce jun resilal lix xe’toonileb’ lix yuwa’; jo’kan naq kixnaw naq a’an ralal xk’ajol laj bJose; relik chi yaal, laj Jose ajwi’ a’an li ralal chaq laj cJakob, li dkik’ayiik toj Egipto, ut ekikole’ rix xb’aan li ruq’ li Qaawa’, re naq taaruuq tixkol rix laj Jakob lix yuwa’, ut chixjunil lix junkab’al, chiru li oso’k xb’aan we’ej.
Ut ake’k’ame’ ajwi’ xb’e chi elk chaq sa’ li preexil, ut chi elk chaq sa’ li ch’och’ Egipto, xb’aan ajwi’ li Dios a’an li kikolok chaq reheb’.
Ut chi jo’kan lin yuwa’, aj Lehi, kixtaw li resilal lix xe’toonileb’ lix yuwa’.
Ut laj Laban a’an ajwi’ ralal xk’ajol laj aJose, jo’kan naq a’an ut eb’ lix yuwa’ ke’xk’uula chaq li tz’iib’anb’il esil.
Ut anajwan, naq kiril lin yuwa’ chixjunil li k’a’aq re ru a’in, kinujak rik’in li Musiq’ej, ut ki’ok chi aatinak jo’ profeet chirixeb’ li riyajil— Naq eb’ li perel ch’iich’ bronce a’in te’xik sa’ xyanqeb’ chixjunil li tenamit, li junkab’al, li aatinob’aal, ut li teepal li te’wanq choq’ riyajil a’an.
Jo’kan ut, kixye naq eb’ li perel ch’iich’ bronce a’in amaajo’q’e te’oso’q, chi moko chik te’moye’q ru xb’aan xnumikeb’ li chihab’.
Ut kixch’olob’ jo’ profeet k’iila na’leb’ chirixeb’ li riyajil.
Ut kik’ulman naq toj sa’ li kutan a’an laa’in ut lin yuwa’ kiqapaab’eb’ li taqlahom li b’arwan kooxtaqla wi’ chaq li Qaawa’.
Ut kiqataw chaq li tz’iib’anb’il esil li kooxtaqla wi’ chaq li Qaawa’, ut kiqatz’il rix ut kiqataw naq atawal ru; relik chi yaal, k’a’jo’ xnimal axloq’al choq’ qe, jo’kan naq kooru bchixkolb’aleb’ rix lix taqlahom li Qaawa’ choq’ reheb’ li qalal qak’ajol.
Jo’kan ut, a’an xchaab’ilal xna’leb’ li Qaawa’ naq taqak’am qik’in naq yooko chi b’eek chiru li yamyookil ch’och’ re tooxik sa’ li ch’och’ li yeechi’inb’il.
 Anajwan ut laa’in, aj Nefi, ink’a’ tink’e li resilal lix xe’toonileb’ lin yuwa’ sa’ li axraqalil lin tz’iib’anb’il esil a’in; chi moko tink’e jun sutaq moqon chiruheb’ li bperel ch’iich’ a’in li yookin chi tz’iib’ak wi’; xb’aan naq k’eeb’il sa’ li esil tz’iib’anb’il xb’aan lin cyuwa’; jo’kan naq ink’a’ nintz’iib’a sa’ li k’anjel a’in.
Xb’aan naq tz’aqalin rik’in xyeeb’al naq laa’o ralal xk’ajol laj aJose.
Ut ink’a’ nawil rajom ru naq tink’e inch’ool chixyeeb’al resil chi tz’aqal re ru chixjunil li k’a’aq re ru re lin yuwa’, xb’aan naq ink’a’ naru xtz’iib’ankil chiruheb’ li aperel ch’iich’ a’in, xb’aan naq nawaj naq taawanq xna’aj re tintz’iib’a li k’a’ru re li Dios.
Xb’aan naq lix tz’aqalil li wajom, a’an naq atinq’unb’esiheb’ xch’ool li winq re naq bte’chalq rik’in lix Dios laj Abraham, ut lix Dios laj Isaak, ut lix Dios laj Jakob, ut te’kole’q.
Jo’kan naq li k’a’ru anawulak chiru li ruchich’och’ ink’a’ nintz’iib’a, a’an b’an li k’a’ru nawulak chiru li Dios, ut chiruheb’ li ani moko re ta li ruchich’och’.
Jo’kan ut, tink’e li taqlahom choq’ reheb’ li wiyajil, naq ink’a’ te’xram ruheb’ li perel ch’iich’ a’in rik’in li k’a’ru maak’a’ xloq’al choq’ reheb’ li ralal xk’ajoleb’ li winq.
 Ut anajwan nawaj raj naq teenaw, naq chirix naq lin yuwa’, aj Lehi, kixk’e xraqik aaatinak jo’ profeet chirixeb’ li riyajil, kik’ulman naq li Qaawa’ kiraatina wi’chik, ut kixye re naq moko us ta choq’ re a’an, laj Lehi, naq tixk’am lix junkab’al xjuneseb’ sa’ li yamyookil ch’och’; tento b’an naq eb’ li ralal te’xk’ul brab’inb’ej choq’ crixaqileb’, re taaruuq te’xwaklesi riyajileb’ choq’ re li Qaawa’ sa’ ch’och’ li yeechi’inb’il.
Ut kik’ulman naq li Qaawa’ akixtaqla re a’an naq laa’in, aj Nefi, ut eb’ li was toosutq’iiq wi’chik sa’ li ch’och’ Jerusalen, ut taqak’ameb’ chaq laj Ismael ut lix junkab’al taq’a sa’ li yamyookil ch’och’.
Ut kik’ulman naq laa’in aj Nefi, ajun sut chik wochb’eeneb’ li was, xookoho chiru li yamyookil ch’och’ re tootaqe’q Jerusalen.
Ut kik’ulman naq kootaqe’ toj sa’ li rochoch laj Ismael, ut kiqataw usilal sa’ rilob’aal laj Ismael, jo’kan naq kiqaye li raatin li Qaawa’ re.
Ut kik’ulman naq li Qaawa’ kixq’unob’resi li raam laj Ismael, jo’ ajwi’ lix junkab’al, jo’kan naq ke’xchap xb’e qochb’een taq’a sa’ li yamyookil ch’och’ toj sa’ xmuheb’aal t’ikr li qayuwa’.
Ut naq toj yooko chi b’eek sa’ li yamyookil ch’och’, k’ehomaq reetal, kik’ulman naq laj Laman ut laj Lemuel, ut wiib’ reheb’ lix rab’in laj Ismael, ut li wiib’ chi aralal laj Ismael ut eb’ lix junkab’al, ke’xpo’resi xch’ool qik’in laa’o, relik chi yaal, wik’in laa’in aj Nefi, ut rik’in laj Sam, ut laj Ismael lix yuwa’eb’, ut li rixaqil, ut lix rab’in li oxib’eb’ chik.
Ut kik’ulman sa’ li po’ok ch’oolej a’an, ke’raj sutq’iik sa’ li ch’och’ Jerusalen.
Ut anajwan laa’in, aj Nefi, ara chaq inch’ool xb’aan xkawileb’ li raam, jo’kan naq ke’waatina, ut kinye, relik chi yaal, re ajwi’ laj Laman ut re laj Lemuel: K’ehomaq reetal, laa’ex li asb’ej chiwu, ut chan put ru naq k’a’jo’ xkawil lee raam, ut k’a’jo’ xmutz’il lee k’a’uxl, ut aajel ru naq laa’in li iitz’inb’ej cheru texwaatina, relik chi yaal, ut tinb’aanu cheru k’a’ru tento raj taa’uxq?
Chan put ru naq ink’a’ kex’ab’ink chiru li raatin li Qaawa’?
Chan put ru naq asachenaq sa’ eech’ool naq eerilom jun lix anjel li Qaawa’?
Relik chi yaal, chan put ru naq sachso sa’ eech’ool chan ru xninqal ru li k’a’aq re ru xb’aanu li Qaawa’ choq’ qe, rik’in aqakolb’al chaq sa’ ruq’ laj Laban, jo’ ajwi’ naq kooru chixtawb’al li tz’iib’anb’il esil?
Relik chi yaal, ut chan put ru naq sachenaq sa’ eech’ool naq li Qaawa’ naru chixb’aanunkil achixjunil li k’a’aq re ru jo’ chanru li rajom xch’ool, choq’ reheb’ li ralal xk’ajoleb’ li winq, wi na’ux naq neke’xk’anjela bxpaab’aal chirix a’an?
Jo’kan ut, tiikaqo chixpaab’ankil.
Wi ut taa’uxq naq tiiko chixpaab’ankil, taqeechani li ach’och’ li yeechi’inb’il; ut laa’ex teenaw sa’ junaq kutan chalel naq taatz’aqloq ru li raatin li Qaawa’ chirix lix bsachlijik Jerusalen; xb’aan naq chixjunil li k’a’aq re ru ki’aatinak wi’ li Qaawa’ chirix lix sachlijik Jerusalen tento taatz’aqloq ru.
Xb’aan naq k’ehomaq reetal, lix Musiq’ li Qaawa’ sa’ junpaat tixkanab’ xyalb’al xq’e rik’ineb’, xb’aan naq k’ehomaq reetal, axe’xtz’eqtaanaheb’ li profeet, ut laj bJeremias ke’xtz’ap sa’ tz’alam.
Ut ke’xsik’ risinkil cxyu’am lin yuwa’, toj reetal naq ke’ralinasi chaq sa’ li ch’och’.
Anajwan k’ehomaq reetal, ninye eere naq wi texsutq’iiq Jerusalen tex’oso’q ajwi’ rochb’eeneb’.
Anajwan ut, wi jo’kan nareek’a lee ch’ool, taqenqex sa’ li ch’och’, ut chijultiko’q eere li aatin ninye eere, naq wi nekexxik tex’oso’q ajwi’; xb’aan naq jo’kan nikinrelaji lix Musiq’ li Qaawa’ naq tin’aatinaq.
Ut kik’ulman naq chirix naq laa’in, aj Nefi, kinye li aatin a’in reheb’ li was, ke’chal xjosq’il wik’in.
Ut kik’ulman naq ke’xk’e li ruq’ sa’ inb’een, xb’aan naq k’ehomaq reetal, numtajenaqeb’ xjosq’il, ut akine’xb’ak’ chi k’aam, xb’aan naq ke’xsik’ risinkil inyu’am, re tine’xkanab’ raj chiru li yamyookil ch’och’ re naq tink’uxe’q xb’aaneb’ lix xulil k’iche’.
A’b’an kik’ulman naq kintijok chiru li Qaawa’, ut kinye: At Qaawa’, jo’ chanru lin paab’aal li wan aawik’in, ma tinaakol taxaq sa’ ruq’eb’ li was; relik chi yaal, k’e taxaq inmetz’ew re atint’up li bak’leb’ a’in li b’ak’b’ilin wi’.
Ut kik’ulman naq chirix naq kinye li aatin a’in, k’ehomaq reetal, kik’ulman naq kihite’ chaq li bak’leb’ chiwuq’ ut chiwoq, ut kinxaqli chiruheb’ li was, ut kiwaatinaheb’ wi’chik.
Ut kik’ulman naq ke’chal wi’chik xjosq’il wik’in, ut ke’xsik’ xk’eeb’al li ruq’ sa’ inb’een; a’ut k’ehomaq reetal, jun reheb’ lix arab’in laj Ismael, relik chi yaal, ut jo’kan ajwi’ lix na’, ut jun reheb’ li ralal laj Ismael, ke’tz’aaman chiruheb’ li was, jo’kan naq ke’xq’unob’resi li raameb’; ut ke’xkanab’ xyalb’al xq’e chirisinkil inyu’am.
Kik’ulman ut naq ke’reek’a xrahileb’ xch’ool, sa’ xk’ab’a’ lix maa’usilaleb’, toj reetal naq ke’xkub’si rib’ chiwu, ut ke’xtz’aama chiwu naq tinkuyeb’ xmaak rik’in li k’a’ru ke’xb’aanu chaq we.
Ut kik’ulman naq tikto akinkuyeb’ xmaak rik’in chixjunil li xe’xb’aanu chaq, ut kin’elajin chiruheb’ naq te’tijoq chiru li Qaawa’ lix Dios re xpatz’b’al xkuyb’aleb’ xmaak.
Ut kik’ulman naq jo’kan ke’xb’aanu.
Ut chirix naq ke’xchoy tijok chiru li Qaawa’, kiqachap wi’chik qab’e re tooxik sa’ xjayal lix muheb’aal t’ikr li qayuwa’.
Ut kik’ulman naq koowulak taq’a sa’ lix muheb’aal t’ikr li qayuwa’.
Ut chirix naq laa’in ut eb’ li was ut chixjunil lix junkab’al laj Ismael koowulak taq’a sa’ lix muheb’aal t’ikr lin yuwa’, a’aneb’ ake’b’antioxink chiru li Qaawa’ lix Dios; ut ke’xq’axtesi li bmayej ut li k’atb’il mayej chiru.
 Ut kik’ulman naq kiqach’utub’ li k’iila paay chi iyaj li jar raqal wan, li jar paay chi iyaj nak’uxman, jo’ ajwi’ riyajil li jar paay chi ru che’ wan.
Ut naq toj kikana lin yuwa’ sa’ li yamyookil ch’och’, kik’ulman naq kooraatina, ut kixye: K’ehomaq reetal, axinmatk’i jun li matk’, malaj sa’ jalan chik aatin, xwil jun li bmatk’ li xk’utb’esiman chiwu.
Ut k’ehomaq reetal, rik’in li k’a’ru xwil, wan rajb’al naq taasaho’q inch’ool rik’in li Qaawa’ xb’aan laj aNefi ut jo’kan ajwi’ xb’aan laj Sam; xb’aan naq wan rajb’al naq tink’oxla naq eb’ a’an, jo’ ajwi’ naab’al li riyajileb’, te’kole’q.
A’b’an k’ehomaq reetal at aLaman ut at Lemuel, ninxuwak chi numtajenaq eeb’aan laa’ex; xb’aan naq k’ehomaq reetal, anchal naq kiwil sa’ lin matk’ jun li yamyookil ch’och’ q’ojyin ru ut ra.
Ut kik’ulman naq kiwil jun winq, tiqto sa’ jun saqi ab’aatal; ut a’an kichal ut kixaqli chiwu.
Ut kik’ulman naq kinraatina, ut kixye we naq tintaaqe.
Ut naq yookin chixtaaqenkil kik’ulman naq kiwil wib’ naq wankin sa’ jun li chaqi na’ajej q’ojyin ru ut ra.
Ut chirix naq kinb’eek chiru xnumik k’iila hoonal sa’ q’ojyin, kin’ok chi tijok chiru li Qaawa’ re naq ataaruxtaana wu, jo’ chanru xk’ihal lix q’unil uxtaan.
Ut kik’ulman naq chirix naq kintijok chiru li Qaawa’ kiwil jun nimla helhookil ach’och’.
Ut kik’ulman naq kiwil jun atoon li che’, atawal wi’ li bru choq’ re xsahob’resinkil xch’ool junaq.
Ut kik’ulman naq kink’amok b’e ut kinyal li aruuchinihom, ut kink’e reetal naq q’axal ki’, chiru chixjunil li ak inyalom chaq.
Relik chi yaal, ut kink’e reetal naq saq li ruuchinihom, naxq’ax chixjunil li bsaqilal li wilom chaq.
Ut naq kinyal li ruuchinihom, kixnujob’resi li waam rik’in asahil ch’oolejil q’axal nim; jo’kan naq kin’ok bchirajb’al naq lin junkab’al te’okenq ajwi’ chixyalb’al; xb’aan naq kinnaw naq q’axal catawal wi’chik chiru chixjunil chik li ru che’.
Ut naq kinb’eresi li wilob’aal chinsutam, re naq maare tintaw ajwi’ lin junkab’al, kiwil xha’il jun anima’, ut yoo chi nume’k, ut nach’ wan rik’in li che’ li yookin wi’ chixyalb’al li ru.
Ut kin’ilok re xk’eeb’al reetal b’ar nachal chaq; ut moko najt ta kiwil lix yo’leb’aal; ut sa’ lix yo’leb’aal kiwil li xSariah lee na’, ut laj Sam, ut laj Nefi; ut xaqxookeb’ jo’ chanchan naq ink’a’ neke’xnaw b’ar te’xik.
Ut kik’ulman naq kinb’oqeb’ chi wuq’; ut kinye ajwi’ reheb’ chi kaw xyaab’ inkux naq te’chalq wik’in, ut te’xyal ru li che’, li q’axal atawal wi’chik chiru chixjunil chik li ru che’.
Ut kik’ulman naq ke’chal wik’in ut ke’xyal ajwi’ li ru che’.
Ut kik’ulman naq laa’in kiwaj naq laj Laman ut laj Lemuel te’chalq ut te’xk’ux raj ajwi’ ru li che’; jo’kan ut, kinb’eresi li wilob’aal b’ar wan wi’ xyo’leb’aal li nima’, re naq maare te’wil.
Ut kik’ulman naq kiwileb’, a’b’an aink’a’ ke’raj chalk wik’in, ut xyalb’al li ru li che’.
Ut kiwil jun li ab’arb’ookil ch’iich’, ut jiljo chire xmaril li nima’, ut nawulak sa’ xtoon li che’ li xaqxookin wi’ chaq.
Ut kiwil ajwi’ jun li alaatz’ ut ka’ch’in ruhil b’e, li nanume’ chixk’atq li b’arb’ookil ch’iich’, toj nawulak ajwi’ sa’ xtoonal li che’ li xaqxookin wi’ chaq; ut nanume’ ajwi’ chixk’atq lix tiklajik li yo’leb’aal ha’, toj nawulak sa’ jun li nimla bhelhookil ch’och’, jo’ chanchan tana’ jun ruchich’och’.
Ut ke’wil k’iila ch’uut chi tenamit maak’a’ rajlankileb’, naab’aleb’ li yookeb’ wi’ chixtiikisinkil rib’ chi uub’ej, re te’xtaw li ab’e li nawulak sa’ xtoon li che’ li xaqxookin wi’ chaq.
Ut kik’ulman naq ke’k’amok chaq b’e, ut ke’tikla sa’ li b’e li naxik sa’ xtoonal li che’.
Ut kik’ulman naq kitaqe’ chaq jun q’ojyinal achoql; relik chi yaal, jun li q’ojyinal choql li q’axal nim, jo’kan naq eb’ li ke’xtikib’ chaq li b’e ke’xkanab’ lix b’eheb’, jo’kan naq ke’xjalb’ehi rib’, ut ke’sach.
Ut kik’ulman naq kink’e reetal jalaneb’ chik li yookeb’ chixtiikisinkil rib’ chi uub’ej, ut kole’xchap ru’uj li b’arb’ookil ch’iich’; ut ke’xtiikisi rib’ chi uub’ej chiru li q’ojyinal choql, chi chapchookeb’ chiru li b’arb’ookil ch’iich’, toj reetal ke’k’ulun ut ke’xyal li aru li che’.
Ut chirix naq ke’xyal li ru li che’, ke’xb’eresi li rilob’aal chixsutameb’ jo’ chanchan naq ate’xutaanaq.
Ut laa’in ajwi’ kinb’eresi li wilob’aal chinsutam, ut kink’e reetal, chixjunpak’alil lix ha’il li nima’, jun akab’l li nim ut paapo xsa’, ut xaqxo jo’ raj sa’ iq’, chi taqenaq sa’ xb’een li ch’och’.
Ut nujenaq rik’in poyanam, li tiix jo’ ajwi’ li saaj, li winq jo’ ajwi’ li ixq; ut lix tiqb’aleb’ q’axal chaq’al ru; ut ayookeb’ chireetz’unkil ut chixk’utb’aleb’ chi ru’uj ruq’ li ani ke’k’ulun b’ar wan wi’ li ru che’ ut yookeb’ chixyalb’al.
Ut chirix naq ake’xyal li ru che’ bke’xutaanak, sa’ xk’ab’a’eb’ li yookeb’ chi eetz’unk reheb’; ut cke’xjalb’ehi rib’ sa’eb’ li b’e ink’a’ us xk’amb’al, ut ke’sach.
Ut anajwan laa’in, aj Nefi, ink’a’ ninye achixjunil li raatin lin yuwa’.
A’b’anan re xk’osb’al ru li nintz’iib’a, k’ehomaq reetal, a’an kirileb’ chik li k’iila tenamit yookeb’ chixtiikisinkil rib’ chi uub’ej, ut kole’xchap ru’uj li ab’arb’ookil ch’iich’, ut ke’xtiikisi rib’ chi uub’ej sa’ b’e, junelik chapchookeb’ chi kaw chiru li b’arb’ookil ch’iich’, toj reetal naq kole’xkut rib’ chi ch’och’ ut ke’xyal li ru li che’.
Ut kiril ajwi’ chik li ak’iila tenamit yookeb’ chaq chi k’achlenk re te’wulaq sa’ li kab’l a’an li nim ut paapo xsa’.
Ut kik’ulman naq naab’al ke’ok chi ha’ sa’ xchamal li ayo’leb’aal ha’; ut naab’al ke’sach chiru a’an, yookeb’ chi b’eek chiru li jalanil b’e.
Ut nim xk’ihaleb’ li tenamit li ke’ok sa’ li jalanil kab’l a’an.
Ut chirix naq ke’ok sa’ li kab’l a’an, kine’xk’ut chi ru’uj ruq’ re aweetz’unkil laa’in ut eb’ li yookeb’ ajwi’ chixyalb’al li ru che’; a’b’anan ink’a’ kiqak’eheb’ reetal.
A’an a’in li raatin lin yuwa’: Xb’aan naq li jo’ k’ihal ake’xk’eheb’ reetal, ke’xjalb’ehi rib’.
Ut laj aLaman ut laj Lemuel ink’a’ ke’xyal li ru che’, chan lin yuwa’.
Ut kik’ulman, chirix naq lin yuwa’ kixye chixjunil li aatin re lix matk’, malaj li k’a’ru xk’utb’esiik chiru, li q’axal naab’al, kixye qe, sa’ xk’ab’a’ li na’leb’ a’in li kiril sa’ li k’utb’esinb’il matk’, q’axal kixuwak xb’aaneb’ laj Laman ut laj Lemuel; relik chi yaal, kixuwak maare anchal te’tz’eqe’q chaq chiru li Qaawa’.
Ut kixtz’aama chiruheb’ rik’in x’anchalil xch’ool jun li chaab’il ayuwa’b’ej, naq te’rab’i li raatin, re naq maare li Qaawa’ taaruxtaanaheb’ ru, ut ink’a’ tixtz’eqeb’; relik chi yaal, lin yuwa’ kijultikank chiruheb’.
Ut chirix naq kijultikank chiruheb’, ut kiraatinaheb’ ajwi’ jo’ profeet chirix k’iila k’a’aq re ru, kixye reheb’ naq che’xpaab’ lix taqlahom li Qaawa’, ut kixkanab’ raatinankileb’.
 Ut chixjunil li k’a’aq re ru a’in kiril lin yuwa’, ut kirab’i, ut kixye naq toj yoo chi wank sa’ jun li muheb’aal t’ikr, sa’ li aru taq’a Lemuel, jo’ ajwi’ naab’al chik xkomon li k’a’aq re ru, li ink’a’ naru xtz’iib’ankil chiruheb’ li perel ch’iich’ a’in.
Anajwan ut, jo’ xin’aatinak chirixeb’ li perel ch’iich’ a’in, k’ehomaq reetal, moko a’aneb’ ta li perel ch’iich’ nink’e wi’ chi tz’aqal li esil chirix lin tenamit; xb’aan naq eb’ li aperel ch’iich’ nink’e wi’ chi tz’aqal li esil chirix lin tenamit, a’an Nefi kink’e choq’ xk’ab’a’; jo’kan naq a’aneb’ lix perel ch’iich’ laj Nefi nayeeman reheb’, jo’ chanru ink’ab’a’ laa’in; ut eb’ li perel ch’iich’ a’in, a’aneb’ ajwi’ lix perel ch’iich’ laj Nefi nayeeman reheb’.
A’ut kink’ul jun lix taqlahom li Qaawa’ naq tinyiib’eb’ li perel ch’iich’ a’in, re jun li chaab’il aajom re taawanq jun li esil tz’iib’anb’il chirix lix bk’anjel lin tenamit sa’ li paab’aal.
Chiruheb’ li jun ch’ol chik chi perel ch’iich’ taatz’iib’amanq jun esil chirix li rawa’b’ejileb’ li rey, ut eb’ li pleet ut li wech’ok-ib’ re lin tenamit; jo’kan naq eb’ li perel ch’iich’ a’in wankeb’ choq’ re xk’ihal li k’anjel sa’ li paab’aal; ut li ajun ch’ol chik chi perel ch’iich’ wankeb’ choq’ re xk’ihal li rawa’b’ejileb’ li rey ut eb’ li pleet ut li wech’ok-ib’ re lin tenamit.
Jo’kan ut, li Qaawa’ kinixtaqla chixyiib’ankileb’ li perel ch’iich’ a’in choq’ re jun lix achaab’il ajom a’an, jun ajom li moko nawb’il ta inb’aan.
A’b’anan li Qaawa’ anaxnaw chixjunil li k’a’aq re ru chalen chaq sa’ xtiklajik; jo’kan ut, a’an naxkawresi jun li b’e re taa’uxmanq chixjunil lix k’anjel sa’ xyanqeb’ li ralal xk’ajoleb’ li winq; xb’aan naq k’ehomaq reetal, a’an wan chixjunil lix bwankilal re xtz’aqob’resinkil ru chixjunil li raatin.
Ut jo’kan wan.
Amen.
 Ut anajwan kik’ulman naq chirix naq laa’in, aj Nefi, kink’e xraqik xtzolb’aleb’ li was, li aqayuwa’, aj Lehi, kiraatinaheb’ ajwi’ chirix k’iila na’leb’, ut kixnumsi chiruheb’ chanru xninqal ru li k’a’aq re ru kixb’aanu chaq li Qaawa’ choq’ reheb’ sa’ xk’amb’aleb’ chaq sa’ li ch’och’ Jerusalen.
Ut kiraatinaheb’ chirix lix apo’jikeb’ xch’ool chiru li ha’, ut li ruxtaanal li Dios naq kixkol lix yu’ameb’, re naq ink’a’ ke’sub’e’ sa’ li palaw.
Ut kiraatinaheb’ ajwi’ chirix li ch’och’ li yeechi’inb’il, li ke’xtaw chaq—chanru li ruxtaanal chaq li Qaawa’ naq kooxtij chaq naq too’eeleliq chaq sa’ li ch’och’ Jerusalen.
Xb’aan naq k’ehomaq reetal, chan, wilom jun li ak’utb’esinb’il matk’, sa’ li ninnaw wi’ naq sachb’il bJerusalen, ut wi ta kookana chaq Jerusalen, ckoo’oso’ ajwi’ raj.
A’b’anan, chan, us ta wan ch’a’ajkilal kiqak’ul, kiqataw jun li ach’och’ li yeechi’inb’il, jun li ch’och’ li bsik’b’il wi’chik ru chiru chixjunil chik li ch’och’, jun li ch’och’ li x’ok wi’ li Qaawa’ Dios sa’ sumwank wik’in naq a’anaq jun ch’och’ choq’ reechanihomeb’ li wiyajil.
Relik chi yaal, li Qaawa’ rik’in csumwank xk’e we li ch’och’ a’in, ut reheb’ li walal ink’ajol chi junelik, ut reheb’ ajwi’ li ani te’k’ame’q xb’e chi elk chaq sa’ jalaneb’ chik li ch’och’ xb’aan li ruq’ li Qaawa’.
Jo’kan ut, laa’in, aj Lehi, ninch’olob’ jo’ profeet, jo’ chanru li naxk’anjela wi’ li Musiq’ej li wan wik’in, naq amaajun taachalq sa’ li ch’och’ a’in, ka’ajwi’ wi k’amb’il xb’aan ruq’ li Qaawa’.
Jo’kan naq osob’tesinb’il li ach’och’ a’in choq’ re li ani taak’ame’q chaq xb’aan a’an.
Ut wi taa’uxq naq te’k’anjelaq chiru jo’ chanru li taqlahom li kixk’e chaq, taawanq choq’ xch’och’il li bach’ab’aak choq’ reheb’; jo’kan ut, maajo’q’e te’k’ame’q chi preexil; wi ta jo’kan, taa’uxq sa’ xk’ab’a’ li maa’usilal; xb’aan naq wi tanumtaaq li maa’usilal, cmajewanb’ilaq li ch’och’ choq’ reheb’, a’b’anan chiruheb’ li tiikeb’ xch’ool osob’tesinb’ilaq chi junelik.
Ut k’ehomaq reetal, a’an xchaab’ilal li na’leb’ naq toj maji’ taanawe’q li ch’och’ a’in xb’aaneb’ li jalanil tenamit; xb’aan naq k’ehomaq reetal, k’iila tenamit te’tub’laaq raj sa’ li ch’och’, jo’kan naq maak’a’aq raj na’ajej re taa’eechaniiq.
Jo’kan ut, laa’in, aj Lehi, k’eeb’il we jun li yeechi’inb’il na’leb’, naq aa’ yaal jo’ chanru li ani te’k’ame’q chaq sa’ li ch’och’ Jerusalen xb’aan li Qaawa’ Dios te’xpaab’eb’ lix taqlahom, eb’ a’an bte’usaaq chiru lix b’een li ch’och’ a’in; ut k’uulanb’ilaqeb’ chaq chiruheb’ chixjunil chik li tenamit, re naq xjuneseb’ rib’ te’reechani li ch’och’ a’in.
Ut wi taa’uxq naq cte’xpaab’ lix taqlahom a’an, te’osob’tesiiq chiru lix b’een li ch’och’ a’in, ut maajun taawanq re xch’i’ch’i’inkileb’, chi moko re xmaq’b’al lix ch’och’il li reechanihomeb’; ut te’wanq chi junelik sa’ xyaalalil.
A’b’an k’ehomaq reetal, naq taawulaq xq’ehil naq te’lajq chi maak’a’aqeb’ xpaab’aal, chirix naq ke’xk’ul li xninqal ru osob’tesink sa’ ruq’ li Qaawa’—chirix xnawb’al chirix lix yo’ob’tesinkil li ruchich’och’, ut chixjunileb’ li winq, ut chirix xnawb’al lix ninqal ru ut sachb’a-ch’oolejil k’anjel re li Qaawa’ chalen chaq xyo’ob’tesinkil li ch’och’; chirix naq xk’ehe’ wankilal reheb’ chixb’aanunkil chixjunil li k’a’aq re ru rik’in paab’aal, chirix xk’ulb’al chixjunileb’ li taqlahom chalen chaq sa’ xtiklajik, ut chirix naq ke’k’ame’ chaq xb’aan lix chaab’ilal maak’a’ roso’jik sa’ li chaq’al ru ch’och’ a’in li yeechi’inb’il—k’ehomaq reetal, ninye, wi taawulaq xkutankil naq te’xtz’eqtaana lix Santil Dios laj Israel, li tz’aqal aMesias, laj Tojol rixeb’ ut lix Dios, k’ehomaq reetal, taak’ojlaaq sa’ xb’eeneb’ lix raqb’a-aatin li ani tiik xna’leb’.
Relik chi yaal, a’an atixk’ameb’ chik li tenamit sa’ xb’eeneb’, ut tixk’eheb’ xwankil, ut a’an tixmaq’ chiruheb’ li ch’och’ wan wi’ li reechanihomeb’, ut tixk’eheb’ chi bjek’iik ut chi sak’e’k.
Relik chi yaal, naq taanume’q li jun tasal tenamit ut taachalq li jun chik, taawanq li ahoyok kik’, ut ninqi ula’aniik sa’ xyanqeb’; jo’kan ut, ex walal, nawaj raj naq taajultiko’q eere; relik chi yaal, nawaj raj naq tex’ab’inq chiru li waatin.
Aay, chi’ajq taxaq eeru; ajenqex chaq sa’ jun nimla wara, relik chi yaal, sa’ li wara re axb’alb’a, ut teechiq’ chaq cherix li xuwajel bbak’leb’ ch’iich’ li b’ak’b’ookex wi’, a’an li b’ak’leb’ li nab’ak’ok reheb’ li ralal xk’ajoleb’ li winq, re te’k’ame’q chi preexil toj sa’ li cjul li taawanq chi junelik, re rahilal ut rahil ch’oolejil.
Ajenqex!
ut waklinqex chaq sa’ poqs, ut cherab’i li raatin jun li ayuwa’b’ej li nasiksot, ut sa’ junpaat chik teeyokob’ li roq ruq’ sa’ li kehil ut ch’anch’ookil bmuqleb’aal, b’ar wi’ maajun aj b’ehenel taaruuq chi sutq’iik chaq; yal junjunq chik kutan ut tinxik sa’ cxb’ehil chixjunil li ruchich’och’.
A’ut k’ehomaq reetal, li Qaawa’ axtoj rix li waam chiru li xb’alb’a; wilom lix loq’alil, ut q’alq’ookin chi junelik sa’ bruq’ lix crahom.
Ut nawaj naq taajultiko’q eere naq chepaab’ lix ak’uub’anb’il aatin ut lix raqb’a-aatin li Qaawa’; k’ehomaq reetal, a’in lix k’oxlahom li waam chalen chaq sa’ xtiklajik.
X’aalo’ lin ch’ool rik’in rahil ch’oolejil chi yalaq jo’q’e, xb’aan naq xinxuwak maare anchal sa’ xk’ab’a’ lix kawil lee raam li Qaawa’ lee Dios taachalq rik’in xtz’aqalil lix ajosq’il sa’ eeb’een, re btex’isiiq chaq ut texsache’q chi junajwa; Malaj ut naq taachalq jun li majewaak sa’ eeb’een chiru xnumik ak’iila tasal tenamit; ut tex’ula’aniiq xb’aan li yok’leb’ ch’iich’, ut xb’aan li we’ej, ut xik’ tex’ile’q, ut texk’ame’q jo’ chanru li rajom ut lix preexil blaj tza.
Ex walal, michal ta li k’a’aq re ru a’in sa’ eeb’een, chexwanq b’an taxaq choq’ jun tenamit sik’b’il ru ut ausilanb’il xb’aan li Qaawa’.
A’b’anan k’ehomaq reetal, chi’uxq li rajom xch’ool a’an; xb’aan naq tiik ru lix bb’e chi junelik.
Ut a’an kixye naq: aA yaal jo’ chanru nekepaab’ lin btaqlahom ctex’usaaq sa’ li ch’och’; a’b’an a’ yaal jo’ chanru ink’a’ nekepaab’ lin taqlahom, tex’isiiq chaq chiwu.
Ut anajwan, re naq taasaho’q li waam eerik’in, ut re taa’elq lin ch’ool sa’ li ruchich’och’ a’in rik’in sahil ch’oolejil cherix, re naq ink’a’ tink’ame’q sa’ li muqleb’aal rik’in yaab’ak ut rahil ch’oolejil, waklinqex chaq sa’ li poqs, ex walal, ut awinqaqex, ut yalb’ilaq eeq’e chi bjunaj eek’a’uxl ut junaj eech’ool, sa’ junajil wanqex sa’ chixjunil li k’a’aq re ru, re naq ink’a’ texkub’siiq chi preexil; Re naq ink’a’ texmajewaaq rik’in jun li rahil majewaak; ut jo’kan ajwi’, re naq ink’a’ teek’am sa’ eeb’een lix josq’il jun li Dios atiik xna’leb’, choq’ re li sache’k, relik chi yaal, lix sachlijik chi junajwa li aamej jo’ ajwi’ li tz’ejwalej.
Ajenqex, ex walal, k’ehomaq cherix li akolb’a-ib’ aq’ej re li tiikilal.
Chiq’omaq chaq cherix li bak’leb’ ch’iich’ li bak’b’ookex wi’, ut cholex’eelq chaq sa’ li q’ojyin, ut waklinqex chaq sa’ li poqs.
Meepo’resi chik eech’ool rik’in lee riitz’in, li nim xloq’alil li rilom chaq, ut li xpaab’ank reheb’ li taqlahom chalen chaq sa’ xq’ehil naq koo’el chaq Jerusalen; ut li wanjenaq choq’ k’anjeleb’aal sa’ ruq’ li Dios, sa’ qak’amb’al toj sa’ li ch’och’ li yeechi’inb’il; xb’aan naq wi ta moko sa’ xk’ab’a’ ta a’an, kookam raj rik’in atz’okaak sa’ li yamyookil ch’och’; a’b’anan laa’ex xesik’ brisinkil lix yu’am; relik chi yaal, k’a’jo’ li rahil ch’oolejil xnumsi sa’ eek’ab’a’ laa’ex.
Ut numtajenaq naq ninxuwak ut ninsiksot eeb’aan laa’ex, maare anchal tixk’ul wi’chik rahilal, xb’aan naq k’ehomaq reetal, laa’ex xejit, naq a’an xsik’ li wankilal ut li aawa’b’ejink sa’ eeb’een; a’b’an laa’in ninnaw naq moko xsik’ ta li wankilal chi moko li awa’b’ejink sa’ eeb’een; a’an xsik’ b’an lix loq’al li Dios, ut lee chaab’ilal chi junajwa.
Ut laa’ex xexwech’ink xb’aan naq saqen ru x’aatinak eerik’in.
Nekeye naq akaw li raatin; nekeye naq a’an xwan xjosq’il eerik’in; a’b’anan k’ehomaq reetal, lix kawil li raatin a’an xkawil lix wankilal li raatin li Dios, li kiwan rik’in, ut li k’a’ru josq’il nekeye re, a’an li yaal, jo’ chanru li wan rik’in li Dios, li ink’a’ kiru chixramb’al, li nak’utb’esin chi ch’olch’o chirix lee maa’usilal.
Ut ki’aje’ naq lix awankilal li Dios kiwan rik’in, toj reetal naq kitaqlank eere ut chi aajel ru kex’ab’in chiru.
A’b’anan k’ehomaq reetal, moko a’an ta, a’an b’an lix bMusiq’ li Qaawa’ li kiwan rik’in, li ckitehok re lix tz’uumal re re taa’aatinaq, jo’kan naq ink’a’ kiru chixtz’apb’al.
Ut anajwan at walal Laman, ut jo’kanex ajwi’ Lemuel ut Sam, ut jo’kanex ajwi’ laa’ex walal, li ralalex laj Ismael, k’ehomaq reetal, wi tex’ab’inq chiru lix yaab’ xkux laj Nefi, ink’a’ tex’oso’q.
Ut wi tex’ab’inq chiru tinkanab’ sa’ eeb’een jun li aosob’tesink, relik chi yaal, li xb’een wosob’tesihom.
A’ut wi ink’a’ nekex’ab’in chiru, nawisi li axb’een wosob’tesihom, relik chi yaal, li wosob’tesihom, ut taakanaaq sa’ xb’een a’an.
Ut anajwan, at Tzoram, tatwaatina laa’at: K’e reetal, laa’at lix amoos laj Laban, a’b’anan laa’at katk’ame’ chaq sa’ li ch’och’ Jerusalen, ut ninnaw naq laa’at tz’aqal nekera eerib’ aawochb’een li walal aj Nefi chi junajwa.
Jo’kan ut, sa’ xk’ab’a’ naq tiikat chi paab’ank, eb’ laa wiyajil te’osob’tesiiq arochb’een li riyajil a’an, re naq najt te’wanq chi usaak chiru lix b’een li ch’och’ a’in; ut maak’a’ wan, ka’ajwi’ wi taawanq maa’usilal sa’ xyanqeb’, li taarahob’tesinq malaj taa’eek’asinq re li usaak te’wanq wi’ chiru lix b’een li ch’och’ a’in chi junelik.
Jo’kan ut, wi teepaab’eb’ lix taqlahom li Qaawa’, li Qaawa’ xq’axtesi li ch’och’ a’in re te’wanq laa wiyajil sa’ xyaalalil rochb’eeneb’ li riyajil li walal.
 Ut anajwan laa’in, aj Jakob, nekexwaatina wi’chik, ex was wiitz’in raarookex inb’aan, chirix li aruq’ che’ tiik xch’ool a’in li kin’aatinak wi’.
Xb’aan naq k’ehomaq reetal, li ayeechi’ink xqak’ul, a’an li yeechi’inb’il qe jo’ chanru li tz’ejwalej; jo’kan ut, jo’ chanru naq xk’ute’ chiwu naq naab’aleb’ li qalal qak’ajol te’oso’q sa’ li tz’ejwalej xb’aan xmaak’a’il lix paab’aaleb’, a’b’anan li Dios taaruxtaanaheb’ ru naab’al, ut eb’ li qalal qak’ajol te’k’ojob’aaq wi’chik, re taaruuq te’wulaq rik’in li k’a’ru taak’ehoq chixnaweb’ chi yaal chirix laj Tojol rixeb’.
Jo’kan ut, jo’ chanru xinye eere, aajel ru naq tento naq li Kristo—xb’aan naq chiru li q’ojyin xnume’ li aanjel kixye we naq a’anaq xk’ab’a’—btaak’ulunq sa’ xyanqeb’ laj Judio, sa’ xyanqeb’ li jun ch’ool li q’axaleb’ aj maak re li ruchich’och’; ut eb’ a’an cte’xk’e chiru krus—xb’aan naq jo’ka’in na’aje’ ru chiru li qaDios, ut maajun chik tenamit wan sa’ li ruchich’och’ li dtaakamsinq ta re lix eDios chiru krus.
Xb’aan naq wi ta xk’anjelaman li ninqi asachb’a-ch’oolej sa’ xyanqeb’ li jalanil tenamit, te’xjal raj xk’a’uxl, ut te’xnaw raj naq a’an lix Dios.
A’ut sa’ xk’ab’a’ li atijok chi tojb’il ut li maa’usilal, eb’ li wankeb’ chaq Jerusalen te’xjipob’resi lix k’a’uxleb’ chirix, re taak’ehe’q chiru krus.
Jo’kan ut, sa’ xk’ab’a’ lix maa’usilaleb’, taachalq li sache’k, li we’ej, li yajel, ut li hoyok kik’ sa’ xb’eeneb’; ut eb’ li ink’a’ te’sache’q ate’jek’imanq sa’ xyanqeb’ chixjunil li tenamit.
A’ut k’ehomaq reetal, jo’ka’in naxye li aQaawa’ Dios: bNaq taachalq xkutankil naq tine’xpaab’, naq laa’in li Kristo, chirix a’an, okenaqin sa’ sumwank rik’ineb’ lix yuwa’ naq te’k’ojob’aaq wi’chik sa’ li tz’ejwalej, sa’ xb’een li ruchich’och’, sa’eb’ lix ch’och’il li reechanihomeb’.
Ut taak’ulmanq naq ate’ch’utub’aaq chaq sa’ li jek’ink ke’xk’ul chaq najter, sa’eb’ chaq li bch’och’ sa’ xyi li palaw, ut sa’ xkaajachalil chaq li ruchich’och’; ut eb’ lix tenamiteb’ laj Gentil te’nimaaq ru sa’ wilob’aal, chan li Dios, rik’in cxk’amb’aleb’ toj sa’eb’ lix ch’och’il li reechanihomeb’.
aRelik chi yaal, eb’ li rey sa’ xyanqeb’ laj Gentil te’wanq choq’ yuwa’b’ej aj ch’olanihom chiruheb’, ut eb’ li ixqi rey reheb’ te’ok choq’ na’b’ej aj ch’olaninel; jo’kan ut, nim lix byeechi’ihom li Qaawa’ reheb’ laj Gentil, xb’aan naq a’an kiyehok re, ut ani tab’i’ taawech’oq?
A’ut k’ehomaq reetal, li ch’och’ a’in, chan li Dios, taawanq choq’ xch’och’il laa weechanihom, ut eb’ laj aGentil te’osob’tesiiq sa’ xb’een li ch’och’.
Ut li ch’och’ a’in taawanq choq’ xch’och’il li aach’ab’aak choq’ reheb’ laj Gentil, ut maak’a’aqeb’ li brey sa’ xb’een li ch’och’, li te’wakliiq chiruheb’ laj Gentil.
Ut laa’in tink’e xkawilal li ch’och’ a’in chiru chixjunileb’ chik li tenamit.
Ut li ani ataapleetinq re Sion btaa’oso’q, chan li Dios.
Xb’aan naq ani nawaklesink re jun li rey chiwu taa’oso’q, xb’aan naq laa’in, li Qaawa’, lix areyil li choxa, tinwanq choq’ xreyeb’, ut tinwanq chi junelik choq’ bsaqen chiruheb’ li neke’ab’ink re li waatin.
Jo’kan ut, xb’aan a’in, re te’tz’aqloq ru li asumwank li kink’uub’ choq’ reheb’ li ralal xk’ajoleb’ li winq, li tinb’aanu reheb’ naq wankeb’ sa’ li tz’ejwalej, na’aje’ naq tinsacheb’ li bmuqmuukil k’anjel re cq’ojyin, ut re kamsink, ut re tz’eqb’eetalil.
Jo’kan ut, ani napleetink re aSion, laj Judio jo’ ajwi’ laj Gentil, li moos jo’ ajwi’ li ach’ab’anb’il, li winq jo’ ajwi’ li ixq, taa’oso’q; xb’aan naq ba’aneb’ li wankeb’ choq’ aj yumb’eet re chixjunil li ruchich’och’; xb’aan naq ceb’ li ani dink’a’ neke’oken chiwix, exik’ nikine’ril, chan li qaDios.
Xb’aan naq laa’in atintz’aqob’resi ru li k’a’ru xinyeechi’i reheb’ li ralal xk’ajoleb’ li winq, li tinb’aanu reheb’ naq wankeb’ sa’ li tz’ejwalej— Jo’kan ut, ex was wiitz’in raarookex inb’aan, jo’ka’in naxye li qaDios: Laa’in tintawasiheb’ laa wiyajil rik’in ruq’eb’ laj Gentil; a’ut tinq’unob’resi xch’ooleb’ laj aGentil, re naq te’wanq chanchan yuwa’b’ej chiruheb’; jo’kan naq eb’ laj Gentil bte’osob’tesiiq ut cte’k’ehe’q sa’ ajl sa’ xyanq lix junkab’al laj Israel.
Jo’kan naq atinwosob’tesi li ch’och’ a’in choq’ reheb’ laa wiyajil, ut reheb’ li te’k’ehe’q sa’ ajl sa’ xyanqeb’ laa wiyajil, chi junelik, choq’ xch’och’il li reechanihomeb’; xb’aan naq a’an jun li ch’och’ sik’b’il ru, chan li Dios we, sa’ xb’eeneb’ chixjunil chik li ch’och’, jo’kan naq nawaj naq chixjunileb’ li winq li wanqeb’ sa’ xb’een tine’xloq’oni, chan li Dios.
Ut anajwan, ex was wiitz’in raarookex inb’aan, rik’in naq naqil naq li qaDios aj uxtaan xk’e xnimal ru li qana’leb’ chirix li k’a’aq re ru a’in, chijultiko’q a’an qe, ut chiqatz’eq chiqix li qamaak, ut miqaxulub’ li qajolom, xb’aan naq moko tz’eqb’ilo ta; a’ut aalinasinb’ilo chaq sa’ xch’och’il li qeechanihom, a’b’an xk’ame’ qab’e sa’ jun li bch’och’ q’axal wi’chik chaab’il, xb’aan naq li Qaawa’ kixyiib’ li palaw choq’ cqab’e, ut wanko sa’ jun li dch’och’ sa’ xyi li palaw.
A’b’anan nim ru li k’a’ru yeechi’inb’il xb’aan li Qaawa’ reheb’ li wankeb’ sa’eb’ li ach’och’ sa’ xyi li palaw; jo’kan ut, rik’in naq yeeb’il, eb’ li ch’och’, tento naq te’wanq chik xkomon a’in, ut wankeb’ ajwi’ qas qiitz’in sa’ xb’eeneb’.
Xb’aan naq k’ehomaq reetal, li Qaawa’ Dios axk’amok chi najt yalaq jo’q’e sa’ xyanq chaq lix junkab’al laj Israel, jo’ chanru li naraj ut li nasaho’ wi’ xch’ool.
Ut anajwan k’ehomaq reetal, li Qaawa’ najultiko’ re chixjunileb’ li toqb’ileb’ chaq, jo’kan naq laa’o ajwi’ nokojultiko’ re.
Jo’kan ut, chisaho’q sa’ eech’ool, ut chijultiko’q eere naq akanab’anb’ilex bchixb’aanunkil eejunes li nekeraj—cchixsik’b’al ru li b’e re li kamk li junelik taakanaaq, malaj li b’e re li junelik yu’am.
Jo’kan ut, ex was wiitz’in raarookex inb’aan, chek’am wi’chik eerib’ sa’ usilal rik’in li naraj li Dios, ut moko rik’in ta li naraj laj tza ut li tz’ejwalej; ut chijultiko’q eere, chirix naq xek’am wi’chik eerib’ sa’ usilal rik’in li Dios, naq ka’ajwi’ rik’in ut sa’ xk’ab’a’ li arusilal li Dios naq bkolb’ilex.
Jo’kan ut, li Dios chiwaklesinq taxaq eere chiru li kamk rik’in xwankil li wakliik chi yo’yo, jo’ ajwi’ chiru li kamk li junelik taakanaaq, rik’in lix wankil lix atojb’al rix li maak, re naq taaruuq texk’ule’q sa’ li rawa’b’ejihom li Dios li wan chi junelik, re naq teenima ru sa’ xk’ab’a’ li choxahil usilal.
Amen.
 Ut anajwan, wan chik naab’al li k’a’aq re ru kixye laj aJakob re lin tenamit sa’ li hoonal a’an; a’ut ka’ajwi’ li k’a’aq re ru a’in xink’e chi btz’iib’amank, xb’aan naq tz’aqalin rik’in li k’a’aq re ru ak xintz’iib’a.
Ut anajwan laa’in, aj Nefi, tintz’iib’a chik xkomon li raatin laj aIsaias, xb’aan naq nasaho’ li waam rik’in li raatin.
Xb’aan naq tinjuntaq’eeta li raatin rik’in lin tenamit, ut tintaqla re chixjunileb’ li walal ink’ajol, xb’aan naq a’an kiril chi yaal laj bTojol wix, jo’ chanru ajwi’ naq kiwil laa’in.
Ut li wiitz’in aj Jakob akiril ajwi’ jo’ chanru naq laa’in kiwil; jo’kan naq tintaqla li raatineb’ rik’ineb’ li walal ink’ajol, re xk’utb’al xyaalal chiruheb’ naq yaal li waatin.
Jo’kan ut, rik’in li raatineb’ boxib’, chan li Dios, laa’in tinxaqab’ xwankil li waatin.
A’ut li Dios naxtaqlaheb’ chik xkomon aj yehol nawom, ut naxk’ut xyaalal chixjunil li raatin.
K’ehomaq reetal, nasaho’ li waam rik’in axk’utb’al xyaalal chiru lin tenamit naq yaal naq btaak’ulunq li Kristo; xb’aan naq xb’aan ajwi’ a’in naq xk’eeman lix cchaq’rab’ laj Moises; ut chixjunil li k’a’aq re ru k’eeb’il xb’aan li Dios chalen chaq sa’ xtiklajik li ruchich’och’ reheb’ li winq, wan choq’ reetalil a’an.
Ut nasaho’ ajwi’ li waam rik’in lix asumwank li Qaawa’ li kixk’uub’ rik’ineb’ li qayuwa’; relik chi yaal, li waam nasaho’ rik’in li rusilal, ut rik’in lix tiik ruhil na’leb’, ut lix wankilal, ut li ruxtaan a’an sa’ li nimla ut junelik k’uub’anb’il na’leb’ re kole’k chiru li kamk.
Ut nasaho’ li waam rik’in xk’utb’al xyaalal chiru lin tenamit naq awi ta ink’a’ taachalq li Kristo, tento raj te’oso’q chixjunileb’ li winq.
Xb’aan naq wi amaak’a’ li Kristo maak’a’ ajwi’ li Dios; ut wi maak’a’ li Dios, maak’a’o laa’o, xb’aan naq ink’a’ raj kiru chi uxk li byo’ob’tesink.
A’b’an wan jun li Dios, ut a’an li Kristo, ut a’an taak’ulunq naq tixtaw xtz’aqalil lix kutankil a’an.
Ut anajwan nintz’iib’a junjunq li raatin laj Isaias, re naq ani re lin tenamit taa’iloq re li aatin a’in, te’xwaklesi li raam ut te’saho’q sa’ xch’ool sa’ xk’ab’a’eb’ chixjunil li winq.
A’in ut li aatin, ut naru teejuntaq’eeta eerik’in, ut rik’ineb’ chixjunil li winq.
 Li aatin akiril laj bIsaias, ralal laj Amos, chirix Juda ut Jerusalen: Ut taak’ulmanq sa’ roso’jik li kutan, naq taaxaqab’aaq li atzuul re li brochoch li Qaawa’ sa’ xb’eeneb’ chaq li cninqi tzuul, ut taqsinb’ilaq xloq’al sa’ xb’eeneb’ chaq li kok’ tzuul, ut chixjunileb’ li tenamit te’xik rik’in.
Ut naab’al tenamit te’xik ut te’xye, Chalqex, ut chootaqe’q sa’ xtzuul li Qaawa’, sa’ rochoch lix Dios laj Jakob; ut a’an tooxtzol chirix lix b’e, ut laa’o atoob’eeq chiru li ruq’ xb’e; xb’aan naq aran Sion taa’elq chaq li bchaq’rab’, ut li raatin li Qaawa’ aran chaq Jerusalen.
Ut a’an ataaraqoq aatin sa’ xyanqeb’ li tenamit, ut tixch’iilaheb’ naab’al li tenamit: ut te’xten lix yok’leb’ ch’iich’ choq’ k’anjeleb’aal re k’alek, ut lix juch’juukil che’ choq’ ch’otleb’aal che’—li jun tenamit ink’a’ chik tixtaqsi li yok’leb’ ch’iich’ chiru li jun chik chi tenamit, chi moko chik te’xtzol li pleetik.
Ex xjunkab’al laj Jakob, chalqex, ut choob’eeq sa’ xsaqenkil li Qaawa’; relik chi yaal, chalqex, xb’aan naq asachenaq eeb’e chejunilex, li junjunq sa’ lix maa’us aj b’e.
Xb’aan a’in, at Qaawa’, naq xakanab’ xjunes laa tenamit, lix junkab’al laj Jakob, xb’aan naq ach’olaninb’ileb’ chaq sa’ xjayal li releb’ saq’e, ut neke’ab’in chiruheb’ laj q’e jo’eb’ laj bFilisteo, ut cneke’saylan xch’ool rik’in li ralal xk’ajoleb’ laj jalanil tenamit.
Nujenaq ajwi’ lix ch’och’eb’ rik’in plaat ut oor, chi moko wan ta roso’jik lix b’ihomaleb’; lix ch’och’eb’ nujenaq ajwi’ chi kawaay, chi moko wan ta roso’jikeb’ lix kareet.
Nujenaq ajwi’ lix ch’och’eb’ rik’ineb’ li apak’b’il dios; neke’xloq’oni lix yiib’ahomeb’ li ruq’, li k’a’ru pak’b’il rik’in ru’ujeb’ li ruq’ a’an.
Ut li winq ka’ch’in xwankil ink’a’ anaxkub’si rib’, ut li xnimal ru winq ink’a’ naxtuulanob’resi rib’, jo’kan ut, maakuy lix maak.
Ex aj maak, okanqex sa’ li pek, ut amuq aawib’ chi poqs, xb’aan naq tatsak’e’q xb’aan li xiw chiru li Qaawa’, ut lix loq’al lix nimajwal wankil.
Ut taak’ulmanq naq taatuulanob’resiiq lix taqenaqil ilob’aal li winq, ut taakub’simanq lix q’etq’etileb’ li winq, ut ka’ajwi’ li Qaawa’ taqsinb’ilaq xloq’al sa’ li kutan a’an.
Xb’aan naq lix akutankil li Qaawa’ reheb’ li Teepal taachalq chi seeb’ sa’ xb’eeneb’ chixjunil li tenamit, relik chi yaal, sa’ xb’een li junjunq; relik chi yaal, sa’ xb’een laj bq’etq’et ut li terq’usinb’il, ut sa’ xb’een li junjunq li taqsinb’il, ut a’an taak’ame’q taq’a.
Relik chi yaal, ut lix kutankil li Qaawa’ taachalq sa’ xb’eeneb’ chixjunil lix toonal li yaw aran Libano, xb’aan naq ninqeb’ xteram ut taqenaqeb’; ut sa’ xb’eeneb’ chixjunileb’ lix toonal li ji aran Basan; Ut sa’ xb’eeneb’ chixjunil li ninqi tzuul, ut sa’ xb’eeneb’ li kok’ tzuul, ut sa’ xb’eeneb’ chixjunil li ninqi tenamit li taqsinb’ileb’, ut sa’ xb’eeneb’ chixjunqaleb’ li tenamit; Ut sa’ xb’een li junjunq chi najt xteramil kab’l, ut sa’ xb’een li junjunq chi kawil xaqxookil tz’ak; Ut sa’ xb’eeneb’ chixjunil li jukub’ sa’ apalaw, ut sa’ xb’eeneb’ chixjunil li jukub’ chalenaqeb’ chaq Tarsis, ut sa’ xb’eeneb’ chixjunil li jalam-uuch li saheb’ rilb’al.
Ut taakub’simanq lix taqlijikeb’ li winq, ut lix q’etq’etileb’ li winq taakub’siiq taq’a, ut ka’ajwi’ li Qaawa’ taqsinb’ilaq xloq’al sa’ ali kutan a’an.
Ut a’an tixsacheb’ chi junajwa li pak’b’il dios.
Ut toxe’okaq sa’ xhopolaleb’ li pek, ut sa’eb’ li ochochpek re li ch’och’, xb’aan naq li xiw chiru li Qaawa’ taachalq sa’ xb’eeneb’, ut lix loq’al lix nimajwal wankil tixsak’eb’, naq taawakliiq a’an chixchiq’b’al li ch’och’ chi q’axal xuwajel.
Sa’ li kutan a’an, jun li winq atixtz’eq lix pak’b’il dios plaat, ut lix pak’b’il dios oor, li kixpak’ chaq re tixloq’oni, reheb’ li b’a, ut reheb’ li sotz’; Re te’xik sa’ ritz’ileb’ li pek, ut sa’ xb’eeneb’ li pek q’es ru, xb’aan naq li xiw chiru li Qaawa’ taachalq sa’ xb’eeneb’, ut lix nimajwal xwankil lix loq’al tixsak’eb’, naq taawakliiq a’an chixchiq’b’al li ch’och’ chi q’axal xuwajel.
aKanab’omaq li winq, li wan sa’ ru’uj li namusiq’ak wi’; b’ar put ru lix wankilal a’an?
 Xb’aan naq k’ehomaq reetal, li Qaawa’, li Qaawa’ reheb’ li Teepal, naxmaq’ chiru Jerusalen ut chiru Juda, li oqech ut li xuq’, tz’aqal li xuq’ re wa, ut tz’aqal li oqech re ha’— Li winq kaw xmetz’ew, ut li winq aj pleet, laj raqol aatin, ut li profeet, ut li seeb’ chi na’leb’ank, ut li tiixil winq; Li nataqlan re lajeeb’ roxk’aal, ut li winq nimanb’il ru, ut laj k’ehol na’leb’, ut li wan xseeb’al chi pak’ok, ut li chaab’il chi aatinak.
Ut tink’e kok’al reheb’ re te’wanq choq’ awa’b’ej chiruheb’, ut eb’ li k’uula’al te’taqlanq sa’ xb’eeneb’.
Ut te’rahob’tesiiq li tenamit, li junjunq xb’aan li jun chik, ut li junjunq xb’aan li rech kab’al; li ch’ina al tixq’etq’eti rib’ chiru li tiixil winq, ut li maak’a’ xwankil chiru li nimanb’il ru.
Naq jun li winq tixchap li rech alal sa’ rochoch lix yuwa’, ut tixye: Laa’at wan laa waq’; chatwanq choq’ aj taqlanel chiqu, ut michal li asachk a’in rub’el laa wuq’— Sa’ li kutan a’an tixxaqab’ aatin chixyeeb’al: Moko tinwanq ta choq’ aj ab’anonel, xb’aan naq sa’ li wochoch maak’a’ li wa chi moko li aq’ej; mineek’e choq’ aj taqlanel chiru li tenamit.
Xb’aan naq asachenaq Jerusalen, ut bt’anenaq Juda, xb’aan naq li ru’ujeb’ li raq’ ut lix b’aanuhomeb’ xe’wan chixpleetinkil li Qaawa’, ut chixb’oqb’al xjosq’il li rilob’aal lix loq’al.
Lix k’utb’aleb’ li rilob’aal naxk’ut li yaal chirixeb’, ut naxch’olob’ lix maakeb’, naq chanchan ajwi’ re aSodoma, ut ink’a’ neke’ru chixmuqb’al.
Rahilal sa’ xb’eeneb’ li raam, xb’aan naq xjuneseb’ rib’ xe’xsik’ li maa’usilal choq’ xq’ajkamunkileb’.
Yehomaq reheb’ li tiikeb’ xch’ool naq ausaq choq’ reheb’; xb’aan naq eb’ a’an te’xk’ux li taa’uuchinq wi’ lix b’aanuhomeb’.
Rahilal sa’ xb’eeneb’ laj maak, xb’aan naq eb’ a’an te’oso’q; xb’aan naq taawanq sa’ xb’eeneb’ li xq’ajkamunkileb’ li ruq’.
Ut eb’ lin tenamit, eb’ li kok’al wankeb’ choq’ aj rahob’tesihom reheb’, ut eb’ li ixq neke’taqlan sa’ xb’eeneb’.
Ex intenamit, eb’ li aneke’b’eresink eere neke’xk’e chesach eena’leb’, ut neke’xsach xtiikal lee b’e.
Li Qaawa’ naxaqli chi ab’aanunk uuchil, ut naxaqli chi raqok aatin sa’ xb’een li tenamit.
Li Qaawa’ taa’ok sa’ raqb’a-aatin rik’ineb’ li tiixil winq re lix tenamit, ut li aawa’b’ej reheb’; xb’aan naq laa’ex bxesachb’esi li cawimq uva, ut dli maq’b’il chiruheb’ li eneb’a’, sa’eb’ lee rochoch.
K’a’ put ru nekeye?
Nekejori chi tenb’il lin tenamit, ut nekeke’i li rilob’aaleb’ li neb’a’, chan li Qaawa’ Dios reheb’ li Teepal.
Jo’kan ajwi’, li Qaawa’ naxye: Rik’in naq aj q’etq’eteb’ lix rab’in Sion, ut neke’b’eek chi xaqxookeb’ xja’aj ut t’ujinb’il li rilob’aaleb’, ut neke’xb’eeni rib’ ut aneke’xxajtesi rib’ chi xik, ut neke’tzintzot li roq— Rik’in a’an li Qaawa’ tixsak’ rik’in xox lix b’een xjolomeb’ lix rab’in Sion, ut li Qaawa’ atixte ru lix cha’aleb’ li tz’aptz’o ru.
Sa’ li kutan a’an li Qaawa’ taarisi lix chaq’al ru lix q’oleb’ li natzintzot, ut lix at’upuy, ut lix bsirsookil q’ol chanchan li po; Li kadeen ut li q’ol sa’ xkux li uq’ej, ut li aperaaj; Lix punit ixq, ut lix q’ol li oqej, ut lix t’ikrul xjolomeb’, ut li q’ol che’, ut li xka’xik; Li matq’ab’, ut lix q’ol li ru’uj; Li ak’iila aq’ej naru xjalb’al, ut li po’ot, ut li tz’apleb’, ut li chapleb’ ismal; Li alem, ut li chaab’il q’unal t’ikr, ut li tz’apb’aleb’ xjolom, ut li t’ikr re xtz’apb’aleb’ li ru.
Ut taak’ulmanq naq sa’ xna’aj li sunuunk taawanq li chu; ut sa’ xna’aj li k’aamal sa’, li apejel; ut sa’ xna’aj li chamal ismalej, li t’uru’il jolomej; ut sa’ xna’aj lix btz’apb’aleb’ xch’ool, jun aq’ej re q’es ruhil t’ikr; li ck’ate’k sa’ xna’aj li ch’ina-usal.
Eb’ laa winq te’t’ane’q xb’aan li yok’leb’ ch’iich’, ut li ani kaweb’ xmetz’ew aawe sa’ li pleet.
Ut te’raho’q xch’ool ut te’yaab’aq li rokeb’aal; ut a’an chi sachenaq taakanaaq, ut taachunlaaq chi ch’och’.
 Ut sa’ li kutan a’an, wuqub’ chi ixq te’xchap li junaj chi winq, ut te’xye: Taqak’ux tz’aqal li qawa, ut tz’aqal li qaq’ taqak’e chiqix; ka’ajwi’ laa k’ab’a’ taxaq chook’ab’a’iiq wi’, re risinkil li aqaxutaan.
Sa’ li kutan a’an ch’ina-usaq ut nimaq xloq’al li aruq’ che’ re li Qaawa’; li taa’uuchinq wi’ li ruchich’och’ chaab’ilaq’ ut chaq’alaq ru chiruheb’ lix komoneb’ laj Israel li xe’kole’.
Ut taak’ulmanq naq eb’ li kanajenaqeb’ chaq Sion ut li xe’kana chaq Jerusalen, sant taayeemanq reheb’, li junjunq li tz’iib’anb’il sa’ xyanqeb’ li yo’yookeb’ aran Jerusalen— aNaq li Qaawa’ tixchoy bxch’ajb’al chaq lix tz’ajnileb’ ru lix rab’in Sion, ut tixchoy risinkil lix kik’el Jerusalen sa’ xyi rik’in li musiq’ej re raqb’a-aatin ut li musiq’ej re ck’atok.
Ut li Qaawa’ tixyiib’ sa’ xb’een li junjunq chi ochoch sa’ li tzuul Sion, ut sa’ xb’eeneb’ lix ch’utleb’aal, jun li achoql ut sib’ chi kutan ut xlemtz’unkil jun li xam naxamnak chi q’eq, xb’aan naq sa’ xb’een chixjunil taawanq lix loq’al Sion choq’ kolb’a-ib’.
Ut taawanq jun li muheb’aal choq’ mu chi kutan chiru li tiq, ut choq’ akolb’a-ib’ na’ajej, ut choq’ xtz’apb’aleb’ ru chiru li kaq-sut-iq’ ut chiru li hab’.
 Ut kik’ulman sa’ xkutankil laj Ajas ralal laj Jotam, ralal laj Osias, li rey sa’ xb’een Juda, naq laj Rasin, li rey sa’ xb’een Siria, ut laj Pekaj ralal laj Romelias, li rey sa’ xb’een Israel, ke’taqe’ sa’ xjayal Jerusalen re xpleetinkil, a’b’anan ink’a’ ke’ru chi numtaak sa’ xb’een.
Ut kiyeeman re lix junkab’al laj David, ke’xye: Siria xk’uub’ xna’leb’ rik’in aEfrain.
Ut ki’eek’an xch’ool, ut xch’ooleb’ lix tenamit, jo’ chanru neke’eek’an lix toonaleb’ li che’ sa’ k’iche’ xb’aan iq’.
Toja’ naq kixye li Qaawa’ re laj Isaias: Ayu anajwan chixk’ulb’al laj Ajas, laa’at aawochb’een laj aSehar-Yasub laa walal, sa’ ru’uj li b’e ha’ sa’ li taqenaqil k’uuleb’aal ha’, sa’ li nim b’e sa’ xch’och’ laj puch’unel; Ut ye re: Taawil aawib’, ut ch’anch’ooqat; amatxuwak, chi moko chilajq aach’ool xb’aan xkab’ichal lix ye’ li ru xam a’in neke’el xsib’el, xb’aan xnimal lix josq’il laj Rasin rik’in Siria, ut li ralal laj Romelias.
Xb’aan naq Siria, Efrain, ut li ralal laj Romelias ke’xk’uub’ xna’leb’ chasachb’al, ut ke’xye: Chootaqe’q chixpleetinkil Juda ut chiqarahob’tesi, ut achiqate junaq na’ajej aran choq’ qe, ut chiqaxaqab’ jun li rey sa’ xyi, relik chi yaal, li ralal laj Tabeal.
Jo’ka’in naxye li Qaawa’ Dios: Moko taaxaqab’aaq ta a’an, chi moko taak’ulmanq.
Xb’aan naq lix jolomil Siria a’an Damasko, ut lix jolomil Damasko, laj Rasin; ut moko taanume’q ta oxk’aal rik’in oob’ chihab’ naq taaq’ete’q Efrain, jo’kan naq moko taawanq ta chik choq’ tenamit.
Ut lix jolomil Efrain a’an Samaria, ut lix jolomil Samaria a’an li ralal laj Romelias.
Wi aink’a’ nekexpaab’an, ch’olch’o naq ink’a’ texxaqab’aaq.
Ut jo’kan ajwi’, li Qaawa’ kiraatina wi’chik laj Ajas, ut kixye: Patz’ jun li aeetalil re li Qaawa’ laa Dios; patz’ sa’ li chamal taq’a, malaj chi taqe’q sa’ aab’een.
A’ut laj Ajas kixye: moko tinpatz’oq ta, chi moko atinyal rix li Qaawa’.
Ut a’an kixye: Ab’ihomaq anajwan, ex xjunkab’al laj David; ma ka’ch’in ajwi’ cheru xtitz’ob’resinkileb’ li winq, naq teetitz’ob’resi ajwi’ lin Dios?
Jo’kan ut, li Qaawa’ ajwi’ tixk’e eere jun eetalil—K’ehomaq reetal, jun li atuq’ixq taakanaaq sa’ yu’am, ut taarala jun li ralal, ut aj bEmmanuel tixk’e choq’ xk’ab’a’.
Li mantekiiy ut xya’al kab’ tixk’ux, re tixnaw xtz’eqtaanankil li ink’a’ us ut xsik’b’al ru li us.
Xb’aan naq toj maji’aq tixnaw li ach’ina al xtz’eqtaanankil li ink’a’ us ut xsik’b’al ru li us, naq isinb’ilaqeb’ chaq bxkab’ichaleb’ li rey sa’ li ch’och’ li xik’ nakawil.
Li Qaawa’ atixk’am chaq sa’ aab’een laa’at, ut sa’ xb’eeneb’ laa tenamit, ut sa’ xb’een li rochoch laa yuwa’, li kutan moko wanjenaq ta chalen chaq naq ki’el chaq bEfrain rik’in Juda, li rey aj Asiria.
Ut taak’ulmanq sa’ li kutan a’an naq li Qaawa’ ataaxuxb’aq chaq choq’ re li raxyaat li wan chaq sa’ li raqal q’axal najt aran Egipto, ut choq’ re li saq k’aw li wan chaq sa’ li ch’och’ Asiria.
Ut te’k’ulunq, ut talaje’hilanq chixjunil sa’eb’ li chaqi ru taq’a, ut sa’eb’ lix hopolaleb’ li pek, ut sa’ xb’eeneb’ chixjunil li k’ix, ut sa’ xb’eeneb’ chixjunil li pim.
Sa’ li kutan ajwi’ a’an ataab’esoq li Qaawa’ rik’in jun li b’esleb’ li tojb’il, rik’ineb’ li wankeb’ chaq chi junpak’al li nima’, rik’in lix breyeb’ laj Asiria, li jolomej, ut rismal li oqej, ut tixset ajwi’ li machej.
Ut taak’ulmanq sa’ li kutan ajwi’ a’an, jun li winq atixch’olani jun li saaj wakax ut wiib’ karneer; Ut taak’ulmanq naq sa’ xk’ab’a’ xya’aleb’ xtu’ te’xk’e, tixtzeka li mantekiiy, xb’aan naq mantekiiy ut xya’al kab’ tixtzeka li junjunq li kanajenaqaq sa’ li ch’och’.
Ut taak’ulmanq sa’ li kutan a’an, sa’aq li junjunq chi na’ajej wanjenaqeb’ wi’ chaq jun mil xtoonal li uva, jun milaq tumin plaat xtz’aq, li taawanq chik choq’ re li pajl ut li k’ix.
Rik’in tzimaj ut roq tzimaj te’k’ulunq li winq aran, xb’aan naq chixjunil li ch’och’ taapajlo’q ut taak’ixo’q.
Ut chixjunileb’ li tzuul li k’alenb’ilaqeb’ chaq rik’in jokleb’, ink’a’ te’ok aran xmaak li pajl ut li k’ix; taawanq b’an re taataqlamanq aran li b’ooyx, ut re te’yeq’oq aran li aketomq.
 Jo’kan ajwi’, li raatin li Qaawa’ kixye we: Chap jun li nimla b’otb’ookil hu, ut tattz’iib’aq chi sa’ rik’in xtz’iib’leb’ li winq, chirix laj aMaher-salal-Jas-Bas.
Ut kinb’oqeb’ chaq laj ayehol nawom tiikeb’ re xtz’iib’ankil resil, laj Urias, aj tij, ut laj Sakarias, ralal laj Jeberekias.
Ut kin’ok rik’in li aprofeet ixq, ut a’an kisihaak chaq rik’in, ut kiyo’la jun lix yum.
Toja’ naq kixye li Qaawa’ we: Taak’e choq’ xk’ab’a’, Maher-Salal-Jas-Bas.
Xb’aan naq k’e reetal, li ach’ina al toj bmaak’a’aq xna’leb’ re tixye, At inyuwa’, ut at inna’, naq akaq isinb’ilaq chaq lix b’ihomal Damasko ut cli maq’b’il chiru Samaria sa’ rilob’aal li rey aj Asiria.
Kinraatina wi’chik ajwi’ li Qaawa’, ut kixye: Rik’in naq li tenamit a’in neke’xtz’eqtaana lix ha’il aSiloe, li timil roq, ut neke’saho’ b’an sa’ xch’ool rik’in laj bRasin ut li ralal laj Romelias; Anajwan ut k’ehomaq reetal, li Qaawa’ naxk’am asa’ xb’eeneb’ lix ha’il li nima’, kawaq roq ut naab’al, a’anaq li rey aj Asiria ut chixjunil lix loq’al, ut a’an tixb’ut’ chixjunil lix roq ha’, ut taanume’q sa’ xb’een chixjunil lix maril.
Ut a’an ataanume’q chiru Juda, taab’ut’inq ut taanume’q sa’ xb’een, taawulaq toj sa’ xkux, ut rik’in xchirib’ankil lix xik’ tixnujob’resi x’anchalil laa ch’och’, at bEmmanuel.
aMolk’ahomaq eerib’, ex tenamit, ut texjoriiq; ut k’ehomaq eexik, chejunilex aj najtil tenamit, tiqib’omaq eerib’, ut texjoriiq chaq; tiqib’omaq eerib’, ut texjoriiq chaq.
K’uub’ahomaq eena’leb’ sa’ komonil, ut maak’a’ taa’ok wi’; yehomaq li aatin, ut moko taakanaaq ta chi xaqxo; axb’aan naq li Dios wan qik’in.
Xb’aan naq li Qaawa’ kinraatina chi jo’kan rik’in kawil uq’ej, ut kinixtzol re naq ink’a’ tinb’eeq sa’ xb’ehil li tenamit a’in, ut kixye: Meeye, Li amolam chi tenamit, reheb’ chixjunil li yeeb’ileb’ re xb’aan li tenamit a’in, Li molam chi tenamit; moko chexuwa ta li neke’xxuwa a’an, chi moko chiwanq ta eexiw.
Chesantob’resi tz’aqal li Qaawa’ reheb’ li Teepal, ut achiwanq a’an choq’ eexiw, ut xuwanb’ilaq a’an eeb’aan.
Ut a’an taawanq choq’ asantil muheb’aal; a’b’an choq’ btichk’ob’aal pek, ut choq’ pek re rahob’tesink choq’ reheb’ xkab’ichal lix junkab’al laj Israel, choq’ ra’al ut chapleb’ chiru li wankeb’ chaq Jerusalen.
Ut naab’al sa’ xyanqeb’ ate’tichk’oq ut te’t’ane’q, ut te’toqe’q, ut te’ra’leeq, ut te’k’ame’q.
B’ak’omaq chaq li yaal ch’olob’anb’il, tz’apomaq chaq li achaq’rab’ sa’ xyanqeb’ lin tzolom.
Ut laa’in tinwoyb’eni li Qaawa’, li anamuquk re li rilob’aal chiru lix junkab’al laj Jakob, ut laa’in tinsik’ a’an.
K’ehomaq reetal, laa’in wochb’een eb’ li walal ink’ajol kixk’e we li Qaawa’, wanko choq’ aeetalil ut choq’ sachb’a-ch’oolej sa’ Israel, k’eeb’il xb’aan li Qaawa’ reheb’ li Teepal, li wan rochoch sa’ li tzuul Sion.
Ut naq te’xye eere: Sik’omaqeb’ chaq li neke’wan axmuheleb’ li kamenaq rik’ineb’, ut eb’ laj beek’ li neke’hashot ut neke’choqoqnak chi aatinak—cma ink’a’ ta tento raj jun li tenamit te’xsik’ lix Dios re naq eb’ li yo’yo te’rab’i draatineb’ li kamenaq?
Chi’ilmanq li chaq’rab’ ut li yaal ch’olob’anb’il; ut wi aink’a’ neke’aatinak jo’ chanru li aatin a’in, a’an sa’ xk’ab’a’ naq maak’a’ li saqen rik’ineb’.
Ut ate’nume’q chiru chi rahob’tesinb’ileb’ ut tz’okajenaqeb’; ut naq te’tz’okaaq, taak’ulmanq naq te’chalq xk’a’uxl, ut te’xmajewa lix Rey ut lix Dios, ut te’iloq taqe’q.
Ut te’iloq sa’ li ch’och’ ut te’xk’e reetal li ch’a’ajkilal, ut li q’ojyin, ut raak’ab’il li yot’e’k, ut te’alinasiiq sa’ li q’ojyin.
 A’b’anan, li q’ojyin moko jo’aq ta li kiwan naq kirahob’tesiik, naq sa’ xtiklajik a’an kixtawasi ka’ch’in li ach’och’ Sabulon, ut li ch’och’ Neftali, ut moqon q’axal wi’chik kitawasin sa’ xb’ehil li Kaqi Palaw, chixjunpak’alil li Jordan, aran Galilea reheb’ li tenamit.
Eb’ li tenamit li ke’b’eek chaq sa’ aq’ojyin ke’ril jun li nimla saqen; eb’ li wankeb’ sa’ li ch’och’ re xmuhel li kamk, sa’ xb’eeneb’ a’an xk’utun li saqen.
Laa’at katamresi li tenamit, ut akanimob’resi li sahil ch’oolejil—neke’saho’ sa’ xch’ool chawu jo’ chanru li sahil ch’oolejil naq na’ux li q’olok, ut jo’ chanru neke’saho’ xch’ool li winq naq neke’xjach ru li k’a’ru maq’b’il xb’aaneb’.
Xb’aan naq laa’at xaq’et li iiqleb’ re li riiq, ut li che’ sa’ xb’een chaq lix tel, lix xuq’ laj rahob’tesihom re.
Xb’aan naq sa’ chixjunil li pleet wan wi’ laj pleetinel nanumta li choqink, ut li aq’ej b’alq’usinb’il sa’ kik’; a’b’an a’inaq rik’in k’atok, ut rik’in xsi’il li xam.
Xb’aan naq yo’lajenaq choq’ qe jun li ak’uula’al, k’eeb’il chaq qe jun li alalb’ej; ut li bjolomink tenamit taawanq sa’ xb’een xtel; ut a’inaq lix k’ab’a’: Aj sachol ch’oolej, Aj k’ehol na’leb’, Li cDios Kaw Xmetz’ew, Li dYuwa’b’ej li junelik taawanq, Li Awa’b’ej re eTuqtuukilal.
aMaak’a’ roso’jik lix k’iijik li bjolomink tenamit ut li tuqtuukilal, sa’ xb’een lix k’ojarib’aal laj David, ut sa’ xb’een li rawa’b’ejihom, re xtuqub’ankil ut re xxaqab’ankil rik’in raqb’a-aatin ut tiik ruhil na’leb’, chalen anajwan ut chi junelik.
Lix anchalil xch’ool li Qaawa’ reheb’ li Teepal tixb’aanu a’in.
Li Qaawa’ kixtaqla li raatin re Jakob, ut kinaq sa’ xb’een aIsrael.
Ut chixjunil li tenamit te’xnaw, jo’ ajwi’ Efrain ut li wankeb’ chaq Samaria, li neke’yehok rik’in xq’etq’etil ut xkawilal lix ch’ooleb’: Uq’enaqeb’ li xan, a’b’an laa’o tookab’laq rik’in xukxuukil pek; t’anb’ileb’ li che’ sicomoro, a’b’an laa’o taqak’e xtoonal li yaw sa’ xna’aj.
Jo’kan naq li Qaawa’ tixxaqab’eb’ chiru laj aRasin li te’ajoq xpleetinkil, ut tixch’utub’eb’ li xik’ neke’ilok re; Eb’ laj Siria chi uub’ej ut eb’ laj Filisteo chi ixb’ej, ut ate’xk’uxi Israel chi teetookeb’ li re.
Rik’in ut chixjunil a’in moko ch’ananb’il ta lix bjosq’il, toj ye’b’il b’an li ruq’.
Xb’aan naq aink’a’ neke’sutq’i li tenamit rik’in li nasak’ok reheb’, chi moko neke’xsik’ li Qaawa’ reheb’ li Teepal.
Jo’kan naq li Qaawa’ taarisi chaq sa’ Israel li jolomej ut li yehej, li ruq’ che’ ut li k’im, sa’ junaj chi kutan.
Li tiix, a’an li jolomej; ut li profeet li nak’utuk tik’ti’, a’an li yehej.
Xb’aan naq eb’ li neke’jolomink re li tenamit a’in neke’xk’e chi sachk xna’leb’eb’; ut eb’ li ani k’amb’ileb’ xb’e xb’aaneb’ neke’sachman.
Jo’kan naq li Qaawa’ maajun sahil xch’ool taareek’a rik’ineb’ li saaj winq reheb’, chi moko ataaruxtaanaheb’ ru li maak’a’eb’ xyuwa’ ut li xmalka’an reheb’; xb’aan naq li junjunq reheb’ aj ka’pak’al-u ut aj b’aanuhom maa’usilal, ut li junjunq chi ehej naxye bjo’maajo’il aatin.
Rik’in ut chixjunil a’in moko ch’anab’anb’il ta lix josq’il, toj ye’b’il b’an li cruq’.
Xb’aan naq li maa’usilal nak’atok chanchan li xam; tixk’at li pajl ut li k’ix, ut taalochq sa’ xpimul li k’iche’, ut eb’ a’an te’taqe’q chanchan xtaqik li sib’.
Xb’aan xjosq’il li Qaawa’ reheb’ li Teepal naq’ojyino’ ru li ch’och’, ut te’wanq li tenamit jo’ si’ chiru li xam; amaajun winq tixkol xyu’am li rech alal.
Ut taachapoq sa’ xnim uq’ ut taatz’okaaq; ut ataawa’aq sa’ xtz’e uq’, ut ink’a’ te’k’ojob’aaq xch’ool; te’xk’ux li junjunq chi winq xtib’el lix tz’aqal tel— Laj aManases, aj bEfrain; ut laj Efrain, aj Manases; ut xkab’ichaleb’ te’xpleeti laj cJuda.
Rik’in ut chixjunil a’in moko ch’ananb’il ta lix josq’il, toj ye’b’il b’an li ruq’.
 Ut anajwan, at Jakob, nakatwaatina: Laa’at li axb’een yo’lajenaq chiwu sa’ xkutankil li rahilal xinnumsi sa’ li yamyookil ch’och’.
Ut k’e reetal, sa’ aaka’ch’inal kanumsi li ch’a’ajkilal ut naab’al li rahil ch’oolejil, sa’ xk’ab’a’ lix yib’aleb’ ru laa was.
A’b’anan at Jakob, xb’een yo’lajenaq chiwu sa’ li yamyookil ch’och’, laa’at nakanaw ru lix nimal ru li Dios, ut a’an taarosob’tesi laa ch’a’ajkilal choq’ re laa chaab’ilal.
Jo’kan naq taa’osob’tesiiq laa waam, ut laa’at tatwanq sa’ xyaalalil aawochb’een laj Nefi, laa was; ut taanumsiiq laa kutan rik’in k’anjelak chiru laa Dios.
Jo’kan ut, ninnaw naq tojb’il aawix, sa’ xk’ab’a’ lix tiikilal xch’ool laj Tojol aawix; xb’aan naq xak’e reetal naq sa’ xtz’aqalil ru li kutan a’an taachalq re xk’amb’al li kolb’a-ib’ reheb’ li winq.
Ut sa’ laa ch’ajomil axak’e reetal lix loq’alil; jo’kan ut, osob’tesinb’ilat jo’ chanru ajwi’ li ani chi aj-u taak’anjelaq a’an sa’ li tz’ejwalej; xb’aan naq li Musiq’ej juntaq’eet ewer, anajwan, ut chi junelik.
Ut kawresinb’il li b’e chalen chaq xt’anik li winq, ut li kolb’a-ib’ yal bsiib’il.
Ut eb’ li winq k’eeb’ileb’ tz’aqal xna’leb’eb’ re ate’xnaw b’ar wan li us ut li ink’a’ us.
Ut li chaq’rab’ k’eeb’il reheb’ li winq.
Ut rik’in li chaq’rab’ maajun tz’ejwalej bnatiikob’resiik ru; malaj rik’in li chaq’rab’ cisinb’ileb’ chaq li winq.
Relik chi yaal, rik’in li chaq’rab’ re li yu’am a’in ke’isiik chaq; ut jo’kan ajwi’, rik’in li chaq’rab’ re musiq’ej neke’oso’ chirix li k’a’ru chaab’il, ut neke’numta xrahileb’ xch’ool chi junelik.
Jo’kan ut, li atojb’al-ix nachal rik’in, ut sa’ xk’ab’a’ li Santil bMesias; xb’aan naq a’an nujenaq chi cusilal ut chi yaal.
K’e reetal, a’an naxq’axtesi rib’ jo’ amayej choq’ re li maak, re xsumenkil ru li rajom li chaq’rab’, choq’ reheb’ chixjunil li yot’b’ileb’ xch’ool ut tuulaneb’ xmusiq’; ut maa’ani chik chi aj-ix taaruuq chi sumeek ru li brajom li chaq’rab’.
Jo’kan ut, k’a’jo’ xnimal ru xk’eeb’al chi nawmank li k’a’aq re ru a’in reheb’ li wankeb’ sa’ li ruchich’och’, re te’ruuq chixnawb’al naq maajun tz’ejwalej wan li taaruuq chi wank chiru li Dios, aka’ajwi’ sa’ xk’ab’a’ lix k’ulub’ejil, ut li ruxtaan, ut li rusilal li Santil Mesias, li naxq’axtesi lix yu’am jo’ chanru li tz’ejwalej, ut naxk’ul wi’chik rik’in lix wankil li Musiq’ej, re taaruuq tixk’e chi uxmank lix bwaklijikeb’ li kamenaq chi yo’yo, rik’in naq a’an ajwi’ li xb’een li taawakliiq.
Jo’kan naq a’an li xb’een uuchininb’il choq’ re li Dios, rik’in naq a’an ataab’aanunq ruuchileb’ chixjunil li ralal xk’ajoleb’ li winq; ut eb’ li te’paab’anq re te’kole’q.
Ut sa’ xk’ab’a’ naq ab’aanunb’il ruuchileb’ chixjunil, neke’chal chixjunil li winq rik’in li Dios; jo’kan ut, neke’xaqli chiru a’an, re btaaraqe’q aatin chirixeb’ xb’aan a’an jo’ chanru li yaal ut li csantilal li wan rik’in.
Jo’kan ut, li rajom li chaq’rab’ li kixk’e li Santil Dios, re taak’eemanq li tojb’a-maak li xaqab’anb’il, ut a’ tojb’a-maak a’an li xaqab’anb’il, wan chixjunpak’alil li sahil ch’oolejil li xaqab’anb’il, re xsumenkil ru li rajom lix dtojb’al rix li maak— Xb’aan naq tento taa’uxq naq taawanq achixka’pak’alil chixjunil li k’a’aq re ru.
Wi ta ink’a’ jo’kan, at xb’een yo’lajenaq chiwu sa’ li yamyookil ch’och’, ink’a’ raj taaruuq taak’ehe’q chi uxmank li tiikilal, chi moko li maa’usilal, chi moko li santilal chi moko li rahilal, chi moko li us chi moko li ink’a’ us.
Jo’kan ut, chixjunil li k’a’aq re ru tento raj taawanq chi junajinb’il sa’ jun; jo’kan ut, wi ta junaj chi tz’ejwalej, tento raj taakanaaq chanchan naq kamenaq, moko taawanq ta raj xyu’am chi moko xkamik, chi moko li q’aak chi moko li ink’a’ naq’a, li sahil ch’oolejil chi moko li rahilal, chi moko li na’eek’aman chi moko li ink’a’ na’eek’aman.
Jo’kan naq tento raj naq kiyo’ob’tesiman raj chi yal jo’maajo’; jo’kan naq maak’a’ raj arajb’al lix yaalalil lix yo’ob’tesinkil.
Jo’kan naq li na’leb’ a’in tento raj tixsach lix chaab’ilal xna’leb’ li Dios ut li rajom re junelik, ut jo’kan ajwi’ lix wankilal, ut li ruxtaan, ut lix btiik ruhil na’leb’ li Dios.
Ut wi teeye naq amaak’a’ li chaq’rab’, teeye ajwi’ naq maak’a’ li maak.
Wi teeye naq maak’a’ li maak, teeye ajwi’ naq maak’a’ li tiikilal.
Ut wi maak’a’ li tiikilal, maak’a’ li sahil ch’oolejil.
Ut wi maak’a’ li tiikilal chi moko li sahil ch’oolejil maak’a’ li tojb’a-maak ut li rahilal.
Ut wi maak’a’ li k’a’aq re ru a’in, bmaak’a’ li Dios.
Ut wi maak’a’ li Dios, maak’a’o laa’o, chi moko li ruchich’och’, xb’aan naq ink’a’ raj kiru chi wank xyo’ob’tesinkil li k’a’aq re ru, re taak’anjelaq, chi moko re k’anjelanb’ilaq; jo’kan naq chixjunil li k’a’aq re ru tento raj taa’oso’q.
Ut anajwan, ex walal, ninye eere li na’leb’ a’in choq’ re eechaab’ilob’resinkil ut eetzolb’al; xb’aan naq wan jun li Dios, ut a’an axyo’ob’tesink re chixjunil li k’a’aq re ru, li choxa jo’ ajwi’ li ch’och’, ut chixjunil li k’a’aq re ru wankeb’ chi sa’, li k’a’ru nak’anjelak jo’ ajwi’ li k’a’ru bk’anjelanb’il.
Ut re taa’uxmanq li arajom re junelik choq’ re li winq, chirix naq kixyo’ob’tesi li xb’een qana’ qayuwa’, ut lix xulel li ch’och’ ut li xik’anel xul rub’el choxa, ut chixjunil b’i’ li k’a’aq re ru yo’ob’tesinb’il, ki’aje’ naq kiwan k’a’ruhaq chi junpak’al chik; wan li bru che’ cxyehe’ naq ink’a’ taak’uxmanq, chixjunpak’alil li dche’ re li yu’am; li jun ki’ ut li jun chik k’a.
Jo’kan ut, li Qaawa’ Dios kixk’e re li winq re atixb’aanu xjunes rib’ li naraj.
Jo’kan ut, li winq ink’a’ raj taaruuq chixb’aanunkil xjunes li naraj wi ta ink’a’ btaaq’unb’esiiq xch’ool chi junpak’al, malaj chi junpak’al chik.
Ut laa’in, aj Lehi, jo’ chanru li k’a’aq re ru wilom chi tz’iib’anb’il, tento tink’oxla naq jun lix aanjel li Dios, jo’ chanru li k’a’ru tz’iib’anb’il, bkit’ane’ chaq sa’ choxa; jo’kan naq a’an ki’ok choq’ aj tza, rik’in naq kixsik’ li k’a’ru ink’a’ us chaq chiru li Dios.
Ut xb’aan naq kit’ane’ chaq sa’ choxa, ut kiwan chi junelik sa’ rahilal, a’an akixsik’ ajwi’ lix rahilaleb’ chixjunil li winq.
Jo’kan naq kixye re lix bEva, relik chi yaal, li najter aj k’anti’ a’an, a’an laj tza, a’an lix yuwa’il chixjunil li ctik’ti’, jo’kan naq kixye: Chayal li ru che’ xyehe’ naq ink’a’ taak’uxmanq, ut ink’a’ texkamq, texwanq b’an chanchan li Dios, dteenaw ru li us ut li ink’a’ us.
Ut chirix naq laj Adan ut lix Eva ake’xyal li ru che’ li xyehe’ naq ink’a’ taak’uxmanq ke’alinasiik chaq sa’ li awimq bEden, re te’xk’anjela li ch’och’.
Ut ke’ralaheb’ li kok’al; relik chi yaal, lix ajunkab’alil chixjunil li ruchich’och’.
Ut ke’najtob’resiik ru lix kutaneb’ li ralal xk’ajoleb’ li awinq, jo’ chanru li rajom li Dios, re naq te’ruuq bchixjalb’al xk’a’uxl naq wankeb’ sa’ li tz’ejwalej; jo’kan naq lix wanjikeb’ ki’ok choq’ jun cxyalb’aleb’ rix, ut kinajtob’resiik ru lix kutan, jo’ chanru eb’ li taqlahom kixk’e li Qaawa’ Dios reheb’ li ralal xk’ajoleb’ li winq.
Xb’aan naq kixk’e xtaqlahom naq chixjunileb’ li winq tento te’xjal xk’a’uxl, xb’aan naq kixk’ut chiru chixjunileb’ li winq naq dsachenaqeb’, sa’ xk’ab’a’ li q’etok aatin ke’xb’aanu lix na’ xyuwa’.
Ut anajwan, k’ehomaq reetal, wi ta ink’a’ kiq’etok aatin laj Adan, ink’a’ raj kit’ane’; kikana raj b’an sa’ li awimq Eden.
Ut chixjunil li k’a’aq re ru yo’ob’tesinb’il kikana raj jo’ chanru naq kiyo’ob’tesiik; ut kikana raj chi junelik, ut maak’a’aq raj roso’jik.
Ut maak’a’aqeb’ raj axkok’al; jo’kan naq ke’kana raj chi maak’a’ neke’xnaw, ink’a’ raj ke’wan xsahileb’ xch’ool, xb’aan naq ink’a’ raj ke’xnaw ru li rahilal; maajun chaab’ilal raj ke’xb’aanu, xb’aan naq ink’a’ raj ke’xnaw ru li maak.
A’b’anan k’ehomaq reetal, xb’aanuman chixjunil li k’a’aq re ru sa’ lix chaab’ilal xna’leb’ li ananawok re chixjunil li k’a’aq re ru.
Laj aAdan bkit’ane’ re naq te’wanq li winq; ut cneke’wan li winq re naq te’wanq dxsahileb’ xch’ool.
Ut taachalq li aMesias sa’ xtz’aqalil ru li kutan, re taaruuq btixtojeb’ rix li ralal xk’ajoleb’ li winq chiru li t’ane’k.
Ut rik’in naq tojb’ileb’ rix chiru li t’ane’k, ke’kana chi cach’ab’anb’il chi junelik, ut neke’xnaw b’ar wan li us ut li ink’a’ us, re te’k’anjelaq xjuneseb’ ut moko k’anjelanb’ilaqeb’ ta, ka’ajwi’ xb’aan li tojb’a-maak tixk’e li dchaq’rab’ sa’ li xnimal ru ut roso’jikil kutan, jo’ chanruheb’ li taqlahom li kixk’e chaq li Dios.
Jo’kan ut, eb’ li winq aach’ab’anb’ileb’ jo’ chanru li tz’ejwalej; ut k’eeb’il reheb’ chixjunil li k’a’aq re ru li aajel ru choq’ re li winq.
Ut kanab’anb’ileb’ bchixsik’b’al ru li ach’ab’aak ut li cjunelik yu’am, sa’ xk’ab’a’ li nimla aj b’aanuhom ruuchileb’ chixjunil li winq, malaj re te’xsik’ ru li preexil ut li kamk, jo’ chanru lix preexil ut xwankilal laj tza; xb’aan naq a’an naxsik’ naq chixjunileb’ li winq te’wanq sa’ rahilal jo’ chanru ajwi’ a’an.
Ut anajwan, ex walal, nawaj naq tex’iloq wan wi’ li nimla aj aB’aanunel uuchil, ut tex’ab’inq chiru lix ninqal ru taqlahom; ut tiikaqex chixpaab’ankil li raatin, ut teesik’ ru li junelik yu’am, jo’ chanru naraj lix Loq’laj Musiq’; Ut ink’a’ teesik’ ru li kamk chi junelik, jo’ chanru li naraj li tz’ejwalej ut li ink’a’ us li wan chi sa’, li naxk’e xwankil lix musiq’ laj tza chi ak’amok chi preexil, re eekub’sinkil sa’ bxb’alb’a, re naq a’an taaruuq chi awa’b’ejink sa’ eeb’een sa’ tz’aqal li rawa’b’ejihom.
Kinye xka’ch’inal li aatin a’in eere chejunilex, ex walal, sa’ roso’jik lix kutankil lix yalb’al wix; ut laa’in kinsik’ ru li jun raqal chaab’il, jo’ chanru li raatin li profeet.
Ut maajun chik wajom wan, ka’ajwi’ xchaab’ilal lee raam li maajo’q’e taa’oso’q.
Amen.
 Rahilal sa’ xb’eeneb’ li neke’taqlank re li taqlanb’il aatin moko tiik ta, li neke’tz’iib’ank re li rahob’tesink ke’xtaqla; Re xtz’eqtaanankil sa’ araqb’a-aatin li ani maak’a’ k’a’ru re, ut re risinkil li xk’ulub’aqeb’ raj li neb’a’ reheb’ lin tenamit, re te’wanq li bxmalka’an choq’ xchapomeb’, ut re te’ruuq chi elq’ak chiru li ani maak’a’ xyuwa’!
Ut k’a’ru teeb’aanu sa’ xkutankil li aula’aniik, ut sa’ li sache’k li taachalq chaq chi najt?
Ani aj-ik’in tex’eeleliq re xk’ulb’al eetenq’ankil?
ut b’ar pe’ teekanab’ lee loq’alil?
Naq maa’anihaqin te’k’utzlaaq rub’eleb’ li preex, ut te’t’ane’q rub’eleb’ li kamsinb’ileb’.
Rik’in ut chixjunil a’in moko ch’anab’anb’il ta lix josq’il, toj ye’b’il b’an li ruq’.
At aj Asiria, lix che’il lin josq’il, ut li xuq’ sa’ ruq’ a’an li axik’ nareek’a.
Laa’in tintaqla achixpleetinkil jun tenamit chi aj ka’pak’al-u, ut sa’ xb’een li tenamit yoo wi’ lin josq’il tink’e xchaq’rab’inkil re tixmaq’ k’a’ru reheb’, ut tixchapeb’ li preex, ut tixyeq’iheb’ taq’a jo’ li sulul sa’eb’ li b’e.
A’ut a’an moko jo’kan ta nana’leb’an, chi moko naxk’oxla ta chi jo’kan sa’ xch’ool; sa’ xch’ool b’an maaka’ch’in xk’ihal li tenamit naraj xsachb’al ut risinkil chaq.
Xb’aan naq a’an naxye: Ma ink’a’ tab’i’ tz’aqal reyeb’ li awa’b’ej we?
Ma maawa’ tab’i’ Kalno jo’ Karkemis?
Ma maawa’ tab’i’ Hamat jo’ Arpad?
Ma maawa’ tab’i’ Samaria jo’ Damasko?
Jo’ chanru naq ali wuq’ xxaqab’eb’ li awa’b’ejihom wankeb’ wi’ li pak’b’il dios, ut lix yiib’anb’il jalam-uuch q’axal ninqeb’ wi’chik chiruheb’ li wankeb’ chaq Jerusalen ut li wankeb’ chaq Samaria; Ma ink’a’ tab’i’ tinb’aanu ajwi’ re Jerusalen ut li pak’b’il dios wankeb’ chi sa’, jo’ chanru kinb’aanu re Samaria ut li pak’b’il dios wankeb’ chi sa’?
Jo’kan ut, naq li Qaawa’ tixchoy xk’anjelankil tz’aqal lix k’anjel sa’ xb’een li tzuul Sion ut sa’ xb’een Jerusalen, taak’ulmanq naq tinch’iila li aruuchinihom lix kawil xch’ool li rey aj bAsiria, ut xnimal ru li rilob’aal li taqsinb’il.
Xb’aan naq aa’an naxye: Rik’in xmetz’ew li wuq’ ut rik’in xchaab’ilal inna’leb’ xinb’aanu li k’a’aq re ru a’in, xb’aan naq seeb’in chi na’leb’ank, ut xinjal xna’aj lix nub’aaleb’ li tenamit, ut xwelq’a lix b’ihomaleb’, ut xinkub’siheb’ li wankeb’ chi sa’ jo’ jun li winq kaw xch’ool; Ut li wuq’ kixtaw jo’ sok lix b’ihomaleb’ li tenamit; ut jo’ neke’xokman li mol li neke’kana, laa’in kinch’utub’ chixjunil li ch’och’, ut maajun kiwan li ki’eek’asink re lix xik’, chi moko li kixte li ruuch re, chi moko li kich’inatz’uyin.
aMa tixnima tab’i’ rib’ li bmaal chiru li nayok’ok rik’in?
Ma tixnimob’resi tab’i’ rib’ li jutz’ul ch’iich’ chiru li na’eek’asink re?
Chanchan tana’ junaq che’ tixchiq’ rib’ chiru li ani nataqsink re, malaj junaq xuq’ tana’ tixtaqsi rib’ chanchan moko che’ ta okenaq!
Jo’kan naq li Qaawa’, li Qaawa’ reheb’ li Teepal, tixtaqla li b’aqalil sa’ xyanqeb’ li ninqeb’ xtib’el re, ut rub’el alix nimal ru tixloch li k’atok jo’ nak’atok junaq xam.
Ut lix saqen laj Israel taawanq choq’ xam, ut lix Santil Dios choq’ raq’ xam, ut taaxamnaq ut tixk’at lix k’ix ut lix pajl sa’ junaj chi kutan; Ut atixk’at lix nimal ru lix k’iche’ jo’ ajwi’ lix ch’och’ na’uuchin, li aamej rochb’een li tz’ejwalej; ut te’wanq jo’ na’ux naq nalukta li nak’amok re reetalil li tenamit.
Ut ka’ch’inaq chik arela’ lix toonaleb’ li che’ sa’ lix k’iche’, jun li ch’ina al taaruuq raj chixtz’iib’ankil rajlankil.
Ut taak’ulmanq sa’ ali kutan a’an, naq li rela’ laj Israel, ut jo’ k’ihal re lix bjunkab’al laj Jakob li xe’kole’, ink’a’ chik te’xkanab’ rib’ chiru li xsak’ok reheb’; te’xkanab’ b’an rib’ chiru li Qaawa’, lix Santil Dios laj Israel, chi tz’aqal yaal.
Li arela’ te’sutq’iiq, relik chi yaal, li rela’ laj Jakob, rik’in li Dios kaw xmetz’ew.
Xb’aan naq us ta wankeb’ laa tenamit Israel chanchan lix samahib’ li palaw, toj te’sutq’iiq jun rela’ reheb’; li asachok li taqlanb’il btaab’ut’unq rik’in tiikilal.
Xb’aan naq li Qaawa’ Dios reheb’ li Teepal atixb’aanu jun li sachok, li ak k’oxlanb’il sa’ chixjunil li ch’och’.
Jo’kan ut, jo’ka’in naxye li Qaawa’ Dios reheb’ li Teepal: Ex intenamit li wankex Sion, meexuwa ru laj Asirio; a’an tatxsak’ rik’in jun li che’, ut tixtaqsi lix xuq’ sa’ aab’een, ajo’ chanru aran Egipto.
Yal junpaataq chik, ut taanume’q li xik’ eek’anb’il, ut lin josq’il rik’in lix sachlijikeb’.
Ut li Qaawa’ reheb’ li Teepal tixwaklesi jun li rapleb’ choq’ re, jo’ chanru naq kilaje’kamsiik laj aMadian sa’ li pek aran Horeb; ut jo’ chanru kiwan lix xuq’ sa’ xb’een li palaw, jo’kan ajwi’ tixtaqsi jo’ chanru aran Egipto.
Ut taak’ulmanq sa’ li kutan a’an naq taa’isiiq li ariiq sa’ xb’een chaq laa tel, ut lix iiqleb’ sa’ xb’een chaq laa kux, ut li iiqleb’ taasachmanq sa’ xk’ab’a’ li byule’k.
aA’an ak chalenaq Ayat, numenaq choq’ Mikron; aran Mikmas xk’uulaheb’ lix kareet.
Ak numenaqeb’ chiru xxala’ tzuul; xe’kana chi hilank aran Geba; te’xuwaq laj Rama; x’eelelik Gabaa re laj Saul.
Taqsi xyaab’ aakux, at xrab’in Galim; chi’ab’iiq resil toj Layis, at Anatot, toq’ob’ aawu.
Isinb’il Madmena, neke’xch’utub’ rib’ li wankeb’ Gebim re te’eeleliq.
Aran Nob toj taakanaaq sa’ li kutan a’an, tixchiq’ li ruq’ chiru lix tzuulil lix rab’in Sion, li tzuul re Jerusalen.
K’ehomaq reetal, li Qaawa’, li Qaawa’ reheb’ li Teepal tixtoq li ruq’ che’ rik’in nimla xiw; ut li aninqeb’ xteram te’yok’e’q chaq; ut te’tuulanob’resiiq laj q’etq’et.
Ut tixyok’ chaq lix pimuleb’ li k’iche’ rik’in ch’iich’, ut taat’ane’q Libano xb’aan jun li kaw xmetz’ew.
 Ut taatuxmeq jun aru’uj sa’ bxtoonal laj cIsai, ut jun li uq’ej taanimanq chaq sa’ xxe’.
Ut lix aMusiq’ li Qaawa’ taahilanq sa’ xb’een, li musiq’ej re chaab’il na’leb’ ut chaab’il k’a’uxlej, li musiq’ej re k’ehok na’leb’ ut re kawil metz’ew, li musiq’ej re nawok ut re xxuwankil ru li Qaawa’; Ut tixk’e xseeb’al xk’a’uxl rik’in xxuwankil ru li Qaawa’; ut ink’a’ ataaraqoq aatin jo’ chanru na’ilok li ru, chi moko taach’iilanq jo’ chanru na’ab’in lix xik.
Rik’in b’aan li atiikilal taaraqoq aatin chirixeb’ li neb’a’, ut btaach’iilanq rik’in juntaq’eetalil choq’ reheb’ li ctuulan re li ruchich’och’; ut tixsak’ li ruchich’och’ rik’in xxuq’ li re, ut rik’in li namusiq’ak wi’ lix tz’uumal re, tixkamsiheb’ laj maak.
Ut li tiikilal taawanq choq’ xk’aamal lix yiitoq, ut li tiikilal chi paab’ank choq’ xk’aamal lix ajuruch’.
Li xojb’ taawanq ajwi’ rochb’een li karneer, ut tayoklaaq li hix rochb’een li saaj yuk, ut sa’ wotzil li ch’ina wakax rochb’een li saaj kaqkojl ut li ketomq nimob’resinb’il xtib’el, ut jun li ch’ina al tixk’ameb’ xb’e.
Ut li wakax ut li oso te’tzekanq; eb’ li ral wotz te’yoklaaq; ut li kaqkojl tixk’ux li ichaj chanchan li b’ooyx.
Ut li ch’ina al natu’uk taab’atz’unq chire rochoch li aik’b’olay, ut li ch’ina al ink’a’ chik natu’uk tixk’e li ruq’ sa’ xsok li bk’amb’olay.
Ink’a’ ate’rahob’tesinq chi moko te’sachoq sa’ chixjunil lin santil tzuul, xb’aan naq taanujaq li ruchich’och’ rik’in bxnawb’al chirix li Qaawa’, jo’ chanru naq nujenaq li palaw rik’in ha’.
Ut sa’ ali kutan a’an taawanq jun xxe’ laj bIsai, li taaxaqliiq choq’ eetalil reheb’ li tenamit; a’aq li te’xsik’ laj cGentil, ut nimaq xloq’al lix hilob’aal.
Ut taak’ulmanq sa’ li kutan a’an naq li Qaawa’ tixk’e li ruq’ axkab’ sut re xk’amb’aleb’ chaq wi’chik li rela’ lix tenamit li te’kanaaq, aran Asiria chaq, ut Egipto chaq, ut Patros chaq, ut Kus chaq, ut Elam chaq, ut Senahar chaq, ut Hamat chaq, ut sa’eb’ chaq li ch’och’ sa’ xyi palaw.
Ut tixxaqab’ jun li aeetalil choq’ reheb’ li tenamit, ut tixch’utub’eb’ li bisinb’ileb’ chaq re Israel, ut li jek’inb’ileb’ chaq re Juda ctixch’utub’ chaq sa’ xkaaxukuutil li ruchich’och’.
Taa’oso’q ajwi’ li akaqalink xb’aan laj Efrain, ut te’isiiq chaq li xik’ neke’ilok re laj Juda; laj bEfrain ink’a’ chik tixkaqali laj cJuda, ut laj Juda ink’a’ chik tixrahob’tesi laj Efrain.
aTe’xik’anq b’an sa’ xb’eeneb’ xtel laj Filisteo sa’ rokeb’ saq’e; te’xmaq’ sa’ komonil li k’a’ru reheb’ li wankeb’ sa’ releb’ saq’e; te’xk’e li ruq’ sa’ xb’een Edom ut Mohab; ut eb’ li ralal laj Amon te’ab’inq chiruheb’.
Ut li Qaawa’ atixsach chi junajwa li ru’uj raq’ li palaw re Egipto, ut rik’in lix kawil iq’ tixchiq’ li ruq’ sa’ xb’een li nima’, ut tixsak’ sa’ xwuqichal li roq ha’, ut tixk’eheb’ chi nume’k li winq chi chaqiheb’ li roq.
Ut taawanq jun li animb’e choq’ re li rela’ lix tenamit li te’kanaaq, li taa’elq chaq Asiria, jo’ chanru kiwan choq’ re Israel sa’ li kutan naq ki’el chaq sa’ li ch’och’ Egipto.
 Ut sa’ li kutan a’an taaye: At Qaawa’, tinnima aawu; us ta xatjosq’o’ wik’in, ak numenaq chik laa josq’il, ut nakak’ojob’ inch’ool.
K’ehomaq reetal, li Dios a’an lin kolb’al; laa’in atinkanab’ wib’ chiru, ut ink’a’ tinxuwaq; xb’aan naq li Qaawa’ bJehova a’an lin metz’ew ut lin b’ich; ut okenaq ajwi’ choq’ inkolb’al.
Jo’kan naq rik’in sahil ch’oolejil teerisi chaq li aha’ sa’eb’ li yo’leb’aal ha’ re li kolb’a-ib’.
Ut sa’ li kutan a’an teeye: aChenima ru li Qaawa’, patz’omaq lix k’ab’a’, ch’olob’omaq resil lix b’aanuhom sa’ xyanqeb’ li tenamit, yehomaq resil naq taqsinb’il xloq’al lix k’ab’a’.
aB’ichanqex chiru li Qaawa’, xb’aan naq a’an xb’aanu k’a’aq re ru q’axal chaab’il; nawb’il a’in sa’ chixjunil li ruchich’och’.
aKawaq xyaab’ aakux ut chajap aawe, laa’at li wankat chaq Sion, xb’aan naq nim lix Santil Dios laj Israel sa’ aayanq.
 Lix arahil bBabilonia, li kiril laj Isaias ralal laj Amos.
Taqsihomaq li aeetalil sa’ xb’een li najt xteramil tzuul, chetaqsi lix yaab’ kuxej chiruheb’, bchiq’omaq li uq’ej, re naq te’ok sa’ rokeb’aaleb’ li taqenaqeb’ xwankil.
Laa’in kintaqlaheb’ li asantob’resinb’ileb’ chiwu, ut kinb’oqeb’ ajwi’ li kaweb’ xmetz’ew we, xb’aan naq lin josq’il moko wan ta sa’ xb’eeneb’ li neke’saho’ sa’ xch’ool rik’in intaqenaqil.
Lix choqinkil li k’iila tenamit sa’ li tzuul, jo’ chanchan jun li xnimal ru tenamit, jun li kawil eek’ank reheb’ li areyil tenamit li bneke’xch’utub’ rib’, li Qaawa’ reheb’ li Teepal naxmoleb’ li teep re te’pleetiq.
Sa’ najtil tenamit neke’chal chaq, sa’ xmaril chaq li choxa, relik chi yaal, li Qaawa’, ut lix k’anjeleb’aal li xik’ nareek’a, re xsachb’al chixjunil li ch’och’.
Chex’ayaynaq, xb’aan naq ak xnach’ok chaq xkutankil li Qaawa’; taachalq jo’ jun li sachok xb’aan li Nimajwal.
Jo’kan naq te’luktaaq chixjunil li uq’ej, taaq’uno’q xmetz’ew xch’ool li junjunq chi winq; Ut te’xuwaq; te’chape’q xb’aan yot’e’k ut rahil ch’oolejil; te’sachq xch’ool li jun rik’in li jun chik; te’wanq rilob’aal chanchan raq’ xam.
K’ehomaq reetal, lix kutankil li Qaawa’ taachalq, xik’il kutan rik’in po’ok ch’oolej ut nimla josq’il, re xkanab’ankil li ch’och’ chi sachso, ut a’an atixsacheb’ chaq sa’ xyi laj maak li wankeb’ aran.
Xb’aan naq lix chahimal li choxa ut li jar ch’uut chi chahim wankeb’ aran ink’a’ te’xk’e xsaqenkil; ataaq’ojyino’q li saq’e chi nume’k, ut li po ink’a’ tixkanab’ chi lemtz’unk lix saqenkil.
Ut laa’in atink’e tojb’a-maak sa’ xb’een li ruchich’och’ xb’aan li ink’a’ us, ut sa’ xb’eeneb’ laj maak xb’aan lix maa’usilaleb’; tink’e chi oso’k lix lab’il laj bq’etq’et, ut tinrum lix q’etq’etil li xuwajel winq.
Q’axal wi’chik naq tinterq’usi xtz’aq jun li awinq chiru li chaab’il ch’iich’ oor, relik chi yaal, jun li winq chiru li kan oor re Ofir.
Jo’kan naq tinchiq’ li choxa, ut li ch’och’ ataa’elq chaq sa’ xna’aj, sa’ lix po’ik xch’ool li Qaawa’ reheb’ li Teepal, sa’ xkutankil lix nimal xjosq’il.
Ut taawanq chanchan li aalinasinb’il kej, ut chanchan jun li karneer naq maajun winq naxokok re; ut te’sutq’iiq, li junjunq chi winq rik’in tz’aqal lix tenamit, ut te’eeleliq, li junjunq sa’ tz’aqal lix ch’och’.
Li junjunq li wan xq’etq’etil taaq’axe’q ru; relik chi yaal, ut li junjunq li junajinb’il rik’ineb’ laj maak taat’ane’q xb’aan li yok’leb’ ch’iich’.
Eb’ lix kok’al te’rache’q chi ch’och’ chiru li rilob’aaleb’; te’poqleeq li rochocheb’ ut te’maakoniiq li rixaqileb’.
K’ehomaq reetal, laa’in tinweek’asi xjosq’ileb’ laj medo chirixeb’, li ink’a’ te’sik’oq re li oor ut li plaat, chi moko te’saho’q sa’ xch’ool rik’in.
Eb’ lix tzimaj te’xjoriheb’ li saaj winq; ut ink’a’ te’xtoq’ob’a ru li ruuchinihom lix k’uub’ sa’ej; li rilob’aaleb’ ink’a’ te’xkol xyu’ameb’ li kok’al.
Ut Babilonia, lix nimal xloq’aleb’ chaq li awa’b’ejihom, lix achaq’al ru lix chaab’ilaleb’ laj Kaldeo, taawanq jo’ ki’ux naq li Dios kixsach bSodoma ut Gomorra.
Maajo’q’e chik ataawanq anihaq chi sa’, chi moko taawanq anihaq rochoch aran chiru li junjunq tasal tenamit: chi moko tixyiib’ xmuheb’aal aran laj Arabe, chi moko te’xyiib’ xkorral aran laj ilol karneer.
Te’yoklaaq b’an aran lix axulel li chaqi ch’och’; ut te’nujaq li rochocheb’ rik’ineb’ li xul neke’tz’uyenk, ut te’wanq aran li warom, ut te’xajoq aran li banum xul.
Ut eb’ li k’iche’ xul reheb’ li ch’och’ sa’ xyi palaw te’woob’aq sa’eb’ li arochoch li neke’k’irirnak, ut eb’ li bjosq’ aj xul sa’eb’ lix chaq’al ru ochoch; ut taanach’oq xq’ehil, ut moko taab’ayq ta xkutankil.
Xb’aan naq tinsach a’an sa’ junpaat; relik chi yaal, xb’aan naq laa’in tinwuxtaana ru lin tenamit, a’b’an eb’ laj maak te’oso’q.
 Xb’aan naq li Qaawa’ taaruxtaana ru laj Jakob, ut toj atixsik’ ru laj Israel, ut tixk’ojob’eb’ sa’ tz’aqal lix ch’och’eb’, ut te’junajiiq laj bjalanil tenamit rik’ineb’, ut te’jiloq rik’in lix junkab’al laj Jakob.
aUt eb’ li tenamit te’xk’ameb’ chaq ut te’xk’eheb’ sa’ lix na’ajeb’; relik chi yaal, chalen chaq xnajtil lix maril li ruchich’och’; ut te’sutq’iiq sa’eb’ lix bch’och’ li yeechi’inb’il.
Ut lix junkab’al laj Israel te’reechaniheb’, ut lix ch’och’ li Qaawa’ taawanq choq’ reheb’ li cmoos ut li moos ixq; ut te’xk’am chi preexil li ani chi aj-u ke’wan chaq chi preexil; ut te’taqlanq sa’ xb’eeneb’ li ke’rahob’tesink chaq reheb’.
Ut taak’ulmanq sa’ li kutan a’an naq li Qaawa’ tatxk’e chi ahilank, chiru xrahil aach’ool, ut chiru laa xiw, ut chiru chixjunil li kawil moosil kimine’ wi’ aawu chi k’anjelak.
Ut taak’ulmanq sa’ li kutan a’an, naq taawaklesi li ch’olob’ank aatin a’in chirix li rey aj aBabilonia, ut taaye: Chan ru naq x’oso’ laj rahob’tesinel, naq x’oso’ li tenamit oor okenaq chaq!
Li Qaawa’ xtoq lix che’eb’ laj maak, lix xuq’eb’ laj taqlanel.
Li kisak’ok chaq reheb’ li tenamit sa’ xpo’jik xch’ool, chi ink’a’ kikanab’an chaq sak’ok, li kitaqlan chaq sa’ xb’eeneb’ li tenamit rik’in josq’il, rahob’tesinb’il chik, ut maa’ani naxram ru xrahob’tesinkil.
Chixjunil li ruchich’och’ wan chik chi hilank, ut ch’anch’o; neke’xjap re chi ab’ichank.
Relik chi yaal, eb’ lix atoonal li chaj neke’saho’ sa’ xch’ool chawix, ut jo’kaneb’ ajwi’ lix toonal li yaw aran Libano, neke’xye: Chalen chaq naq bxatrume’ maajun chik aj ct’anonel nachal sa’ qab’een.
Li axb’alb’a na’eek’an chaq taq’a choq’ aawe re aak’ulb’al sa’ aachalik; narajsiheb’ ru li bkamenaq choq’ aawe, chixjunileb’ li xb’eenileb’ re li ruchich’och’; xwaklesiheb’ chaq sa’ xk’ojarib’aaleb’ chixjunil lix reyeb’ li tenamit.
Chixjunileb’ te’aatinaq, ut te’xye aawe: Ma laa’at ajwi’ xatq’uno’ jo’ laa’o?
Ma xat-ok jo’ chanchano laa’o?
Lix chaq’al ru laa wankilal kub’enaq chik sa’ li muqleb’aal; ink’a’ chik na’ab’iman xyaab’ laa wajb’; helho li motzo’ aawub’el, ut neke’tub’la li motzo’ sa’ aab’een.
aChan ru naq t’anenaqat chaq sa’ choxa, at bLucifer, alalb’ejat re li saqew!
Rumb’ilat chaq chi ch’och’, li katq’unob’resink reheb’ li ninqi tenamit!
Xb’aan naq laa’at xaye sa’ laa ch’ool: aLaa’in tintaqe’q sa’ choxa, tintaqsi ink’ojleb’aal sa’ xb’eeneb’ chaq lix chahim li Dios; tink’ojlaaq ajwi’ sa’ xb’een lix tzuul re li ch’utam, sa’eb’ li na’ajej sa’ bxnim li saq’e; Tintaqe’q sa’ xb’een lix taqenaqileb’ li choql; tinwanq chanchan li Q’axal Taqenaq Xwankil.
A’b’an laa’at tatkub’siiq sa’ xb’alb’a, sa’eb’ lix uulil li achamal jul.
Eb’ li te’iloq aawe atate’xka’ya, ut tate’xk’oxla, ut te’xye: Ma a’in li winq li kixk’e chi hiikank li ch’och’, ut kixchiq’eb’ li awa’b’ejihom?
Ut kixkanab’ li ruchich’och’ chanchan yamyookil na’ajej, ut kixsacheb’ li tenamit wankeb’ chi sa’, ut ink’a’ kixte li ochoch wankeb’ wi’ lix preex?
Chixjunileb’ lix reyeb’ li tenamit, relik chi yaal, chixjunileb’, yokyookeb’ chaq sa’ xninqaleb’ xloq’al, li junjunq reheb’ sa’ atz’aqal li rochoch.
Laa’at b’an tz’eqb’ilat chaq sa’ laa muqleb’aal chanchan jun atz’eqb’eetal ruq’ che’, ut li rela’eb’ li kamsinb’ileb’, li q’axb’ileb’ ru rik’in li yok’leb’ ch’iich’, li neke’kub’e sa’ bxpekal li chamal jul, chanchan xtib’el jun li kamenaq li yeq’b’il rub’el oqej.
Moko taak’ul ta rochb’eeneb’ li muqlaak, xb’aan naq laa’at xasach laa ch’och’ ut xakamsiheb’ laa tenamit; maajo’q’e te’wanq chi na’no ru li ariyajileb’ laj bb’aanuhom maa’usilal.
Kawresihomaq li kamsink choq’ reheb’ li ralal xk’ajol xb’aaneb’ lix amaa’usilal lix yuwa’eb’, re naq ink’a’ te’wakliiq, chi moko te’reechani li ch’och’, chi moko te’xnujob’resi rik’in tenamit lix b’een li ruchich’och’.
Xb’aan naq laa’in tinwakliiq chixpleetinkileb’, chan li Qaawa’ reheb’ li Teepal, ut tinch’ot chaq sa’ Babilonia li ak’ab’a’ej, ut li rela’, ut li alalb’ej, ut li bikaq’b’ej, chan li Qaawa’.
Tinkanab’ ajwi’ choq’ areechanihom li malach, ut choq’ saab’ ha’; ut tinmesu rik’in li mesleb’ re li sachok, chan li Qaawa’ reheb’ li Teepal.
Li Qaawa’ reheb’ li Teepal kixxaqab’ aatin, ut kixye: Relik chi yaal naq jo’ chanru kink’oxla, jo’kan ajwi’ taak’ulmanq; ut jo’ chanru kink’uub’ inna’leb’, jo’kan taaxaqab’amanq— Naq tink’am chaq laj aAsirio sa’ lin ch’och’, ut sa’ xb’eeneb’ blin tzuul tinyeq’i rub’el woq; toja’ naq li criiqleb’ taa’isiiq chaq chixb’eeneb’, ut li riiq taa’isiiq chaq sa’ xb’eeneb’ xtel.
aA’in li na’leb’ na’leb’anb’il sa’ xb’een chixjunil li ruchich’och’, ut a’in li uq’ej li ye’b’il sa’ xb’eeneb’ chixjunil li tenamit.
Xb’aan naq li Qaawa’ reheb’ li Teepal kixk’oxla li na’leb’, ut ani taasachoq xwankil?
Ut li ruq’ wan chi ye’b’il, ut ani taaramoq ru?
Sa’ li achihab’ naq kikam li rey aj bAjas kik’eeman li rahilal a’in.
Misaho’ aach’ool, chixjunilat Filistea, rik’in naq q’etb’il lix che’ li kisak’ok aawe; xb’aan naq sa’ xxe’ li k’anti’, taa’elq chaq jun li k’amb’olay, ut rik’in a’an taa’uuchinq jun li xik’anel k’anti’ wan xxamlel.
Ut li xb’een yo’lajenaq chiru li neb’a’ taatzekanq, ut li ani maak’a’ wan re, taayoklaaq sa’ tuqtuukilal, ut laa’in tinkamsi laa xe’ rik’in we’ej, ut a’an tixkamsi laa wela’.
Chat-ayaynaq, at okeb’aal, chatyaab’aq, at tenamit, laa’at oso’jenaqat, chixjunilat Filistea; xb’aan naq sa’ xnim li saq’e taachalq chaq jun li choql sib’, ut maajun taakanaaq xjunes sa’ li hoonal eetalinb’il choq’ re.
K’a’ru ut te’chaq’oq wi’ laj k’amol esil reheb’ li ninqi tenamit?
Naq li Qaawa’ xk’ojob’ aSion, ut naq eb’ li bneb’a’ re lix tenamit cte’xkanab’ rib’ chiru.
 Ut anajwan laa’in, aj Nefi, nin’aatinak ka’ch’inaq chirix li aatin xintz’iib’a, li yeeb’il rik’in xtz’uumal re laj Isaias.
Xb’aan naq k’ehomaq reetal, laj Isaias kixye k’iila na’leb’ li ach’a’aj xtawb’al ru choq’ re naab’al re lin tenamit; xb’aan naq eb’ a’an ink’a’ neke’xnaw chirix chanru na’uxk li aatinak jo’ profeet sa’ xyanqeb’ laj Judio.
Xb’aan naq laa’in, aj Nefi, moko xink’ut ta chiruheb’ k’iila na’leb’ chirix li k’a’ru reheb’ laj Judio, xb’aan naq lix ak’anjeleb’, a’an k’anjel re q’ojyin, ut lix b’aanuhomeb’, a’an li b’aanunk tz’eqb’eetalil.
Jo’kan ut, nintz’iib’ak choq’ reheb’ lin tenamit, choq’ reheb’ chixjunil li te’k’uluq re moqon li k’a’aq re ru a’in nintz’iib’a, re naq te’xnaw lix raqb’a-aatin li Dios, naq te’chalq sa’ xb’eeneb’ chixjunil li tenamit, jo’ chanru li aatin li xye chaq a’an.
Jo’kan ut, ab’ihomaq, ex intenamit, li wankex sa’ lix junkab’al laj Israel, ut k’ehomaq eexik chirab’inkil li waatin, xb’aan naq rik’in naq moko saqen ta ru li raatin laj Isaias cheru laa’ex, saqen ru b’an chiruheb’ chixjunil li xe’nujak rik’in li amusiq’ej re bprofeetil aatin.
A’b’anan nink’e eere jun li profeetil aatin, jo’ chanru li musiq’ej li wan wik’in; jo’kan naq tin’aatinaq jo’ profeet, jo’ chanru li csaqen ruhil aatin li wanjenaq wik’in chalen chaq xkutankil li welik chaq Jerusalen wochb’een lin yuwa’; xb’aan naq k’ehomaq reetal, nasaho’ li waam rik’in saqen ruhil aatin choq’ reheb’ lin tenamit, re te’tzoloq.
Relik chi yaal, ut nasaho’ li waam rik’in li raatin laj aIsaias, xb’aan naq kinchal chaq Jerusalen, ut lix naq’ wu xk’ehom reetal li k’a’aq re ru reheb’ laj Judio, ut ninnaw naq eb’ laj bJudio neke’xtaw ru li k’a’aq re ru reheb’ li profeet, ut maajun chik tenamit wan li natawok ta ru li k’a’ru yeeb’il chaq reheb’ laj Judio jo’eb’ a’an, ka’ajwi’ wi tzolb’ileb’ jo’ chanru li k’a’aq re ru reheb’ laj Judio.
A’ut k’ehomaq reetal, laa’in, aj Nefi, moko xintzol ta li walal ink’ajol jo’ chan ru eb’ laj Judio, a’ut k’ehomaq reetal, laa’in ajwi’ wanjenaq chaq wochoch aran Jerusalen, jo’kan naq ninnaw chirixeb’ li na’ajej wankatqeb’ sa’ xsutam; ut xin’aatinak reheb’ li walal ink’ajol chirixeb’ lix raqb’a-aatin li Dios, li ake’k’ulman sa’ xyanqeb’ laj Judio, reheb’ li walal ink’ajol jo’ chanru chixjunil li yeeb’il xb’aan laj Isaias, ut ink’a’ nintz’iib’a a’an.
A’ut k’ehomaq reetal, nin’ok wi’chik rik’in lin profeetil aatin, jo’ chanru axsaqenkil ru li waatin, sa’ li ninnaw wi’ naq maajun winq naru chi sachk; a’b’anan sa’ li kutan te’tz’aqloq wi’ ru lix profeetil aatin laj Isaias, eb’ li winq te’xnaw chi ch’olch’o ru, sa’ li hoonal naq te’k’ulmanq.
Jo’kan ut, wankeb’ axloq’al choq’ reheb’ li ralal xk’ajoleb’ li winq, ut ani nak’oxlank re naq ink’a’, reheb’ a’an q’axal wi’chik nawaj aatinak, ut ka’ajwi’ re btz’aqal intenamit tink’e li waatin; xb’aan naq ninnaw naq nimaq xloq’al choq’ reheb’ sa’ croso’jik li kutan; xb’aan naq sa’ li kutan a’an te’xtaw ru; jo’kan naq choq’ re lix chaab’ilaleb’ a’an naq kintz’iib’a.
Ut jo’ chanru naq axsache’ jun tasal tenamit sa’ xyanqeb’ laj Judio sa’ xk’ab’a’ li maa’usilal, jo’kan ajwi’ xe’sache’ chiru li junjunq tasal tenamit, jo’ chanru lix maa’usilaleb’; ut maajun wa xsache’ anihaq reheb’ chi ink’a’ byeeb’il chi junxilaj reheb’ xb’aaneb’ lix profeet li Qaawa’.
Jo’kan ut, ak yeeb’il reheb’ chirix li sache’k li taachalq sa’ xb’eeneb’ sa’ junpaat chirix naq lin yuwa’ ki’el chaq Jerusalen; a’b’anan, eb’ a’an ke’xkawob’resi li raameb’, ut jo’ chanru lin profeetil aatin, ak asachb’ileb’, ka’ajwi’ junjunq bke’k’ame’ chi preexil aran Babilonia.
Ut anajwan ninye a’in xb’aan li musiq’ej li wan wik’in.
Ut us ta ke’k’ame’ aran, te’sutq’iiq wi’chik chaq, ut te’reechani li ch’och’ Jerusalen; jo’kan naq ate’k’ojob’aaq wi’chik sa’ xch’och’il li reechanihomeb’.
A’ut k’ehomaq reetal, te’wanq li pleet ut resil li pleet rik’ineb’, ut naq taawulaq li kutan naq li aJunaj Yo’lajenaq chiru li Yuwa’b’ej, relik chi yaal, lix Yuwa’il li choxa ut li ch’och’, tixk’utb’esi rib’ chiruheb’ sa’ li tz’ejwalej, k’ehomaq reetal, eb’ a’an te’xtz’eqtaana, sa’ xk’ab’a’ lix maa’usilaleb’, ut lix kawileb’ li raam, ut lix jipileb’ lix k’a’uxl.
K’ehomaq reetal, eb’ a’an ate’xk’e chiru krus, ut chirix naq yokob’anb’il sa’ jun li bmuqleb’aal kamenaq chiru xnumik coxib’ kutan dtaawakliiq chaq sa’ xyanqeb’ li kamenaq, chi wanq li k’irtesink sa’ xxik’; ut chixjunileb’ li neke’paab’ank re lix k’ab’a’ te’kole’q sa’ li rawa’b’ejihom li Dios.
Jo’kan ut, nasaho’ li waam rik’in aatinak jo’ profeet chirix, xb’aan naq ewilom lix kutan, ut lin ch’ool naxnimob’resi lix santil k’ab’a’.
Ut k’ehomaq reetal, taak’ulmanq naq chirix naq li aMesias akaq xwakli chaq sa’ xyanqeb’ li kamenaq, ut xk’utb’esi rib’ chiruheb’ lix tenamit, chiru jo’ k’ihaleb’ li te’paab’anq re lix k’ab’a’, k’ehomaq reetal, btaasachmanq wi’chik Jerusalen; xb’aan naq rahilal sa’ xb’eeneb’ li neke’pleetink re li Dios ut re li ani wankeb’ sa’ lix iglees.
Jo’kan ut, ate’jek’iiq laj bJudio sa’ xyanqeb’ chixjunil li tenamit; relik chi yaal, ut taasachmanq ajwi’ cBabilonia; jo’kan naq te’jek’iiq laj Judio xb’aaneb’ jalan chik li tenamit.
Ut chirix naq akaq xe’jek’iik, ut li Qaawa’ Dios xrapleheb’ rik’in li jalanil tenamit chiru xnumikeb’ k’iila tasal tenamit, relik chi yaal, chiru ajwi’ li junjunq tasal tenamit, toj reetal naq te’q’unb’esiiq xch’ool achixpaab’ankil li Kristo, li Ralal li Dios, ut lix tojb’al rix li maak, li maak’a’ roso’jik choq’ reheb’ chixjunil li winq—ut naq taawulaq li kutan a’an naq te’xpaab’ li Kristo, ut te’xloq’oni li Yuwa’b’ej sa’ lix k’ab’a’ a’an, chi saqeb’ ru xch’ool ut ch’ajb’ileb’ li ruq’, ut ink’a’ chik te’royb’eni jalan chik li Mesias, toja’ ut naq sa’ li hoonal a’an, taachalq xkutankil naq taa’ajmanq ru naq te’xpaab’ li k’a’aq re ru a’in.
Ut li Qaawa’ tixk’e wi’chik li ruq’ xkab’ sut achixk’ojob’ankil wi’chik lix tenamit sa’ li sachk ut li t’ane’k li wankeb’ wi’.
Jo’kan naq taa’ok chixb’aanunkil jun li bsachb’a-ch’oolejil k’anjel ut jun li eetalil sa’ xyanqeb’ li ralal xk’ajoleb’ li winq.
Jo’kan ut, a’an tixk’e chi k’utmank li araatin chiruheb’, a’ li aatin li btaaraqoq aatin chirixeb’ sa’ roso’jik li kutan, xb’aan naq taak’eemanq reheb’ re naq cte’q’unb’esiiq xch’ool chirix li tz’aqal Mesias, li kitz’eqtaanaak xb’aaneb’, ut re te’q’unb’esiiq xch’ool naq ink’a’ chik na’ajman naq te’royb’eni junaq Mesias li toj taachalq, xb’aan naq maajun taachalq, ka’ajwi’ tana’ junaq dbalaq’il Mesias li taab’alaq’inq reheb’ li tenamit; xb’aan naq ka’ajwi’ jun li Mesias ke’aatinak wi’ li profeet, ut li Mesias a’an, a’an li taatz’eqtaanaaq xb’aaneb’ laj Judio.
Xb’aan naq jo’ chanru li raatineb’ li profeet, li aMesias taachalq bwaqib’ cient chihab’ relik chaq lin yuwa’ Jerusalen; ut jo’ chanru li raatineb’ li profeet, jo’ ajwi’ li raatin lix canjel li Dios, a’anaq li Jesukristo xk’ab’a’, li Ralal li Dios.
Ut anajwan, ex was wiitz’in, saqen ru xin’aatinak re naq ink’a’ texruuq chi sachk.
Ut jo’ naq yo’yo li Qaawa’ Dios li akik’amok chaq re laj Israel sa’ li ch’och’ Egipto, ut kixk’e re laj Moises wankilal re btixk’irtesiheb’ li ninqi tenamit chirix naq ke’tiwe’ xb’aaneb’ li k’anti’ li wankeb’ xmay, wi te’xb’eresi li rilob’aal chiru li ck’anti’ li kixwaklesi chiruheb’, ut kixk’e ajwi’ wankilal re a’an, re naq tixsak’ li dpek ut taayo’laaq li ha’; relik chi yaal, k’ehomaq reetal, ninye eere, jo’ naq yaal li k’a’aq re ru a’in, ut jo’ naq yo’yo li Qaawa’ Dios, maajun chik ek’ab’a’ej k’eeb’il rub’el choxa, ka’ajwi’ li Jesukristo a’in, li kin’aatinak wi’, li taaruuq taakole’q wi’ li winq.
Jo’kan ut, xb’aan a’in naq li Qaawa’ Dios kixyeechi’i we naq taak’uulamanq ut taakole’q rix li k’a’aq re ru a’in anintz’iib’a, ut taak’ehe’q reheb’ li wiyajil chiru li junjunq tasal tenamit, re naq taatz’aqloq ru li k’a’ru yeechi’inb’il re laj Jose, naq maajo’q’e bte’oso’q li riyajil naq toj xaqxooq li ruchich’och’.
Jo’kan ut, taanume’q li na’leb’ a’in chiru li junjunq tasal tenamit, chiru jo’ najtil xaqxooq li ruchich’och’; ut taaxik jo’ chanru li naraj ut li nasaho’ wi’ xch’ool li Dios; ut eb’ li tenamit li te’k’uluq re ate’raqe’q aatin chirixeb’ xb’aan, jo’ chanru li aatin li tz’iib’anb’il.
Xb’aan naq nokok’anjelak chi yalb’il qaq’e chi tz’iib’ak, re axq’unb’esinkileb’ xch’ool li qalal qak’ajol, jo’keb’ ajwi’ li qas qiitz’in, naq te’xpaab’ li Kristo, ut te’xk’am wi’chik rib’ sa’ usilal rik’in li Dios; xb’aan naq naqanaw naq a’ sa’ xk’ab’a’ li busilal naq nokokole’, chirix chixjunil li nokoru cchixb’aanunkil laa’o.
Ut, us ta naqapaab’ li Kristo, anaqapaab’ lix chaq’rab’ laj Moises, ut noko’ilok chi uub’ej re rilb’al li Kristo, chi xaqxooko junelik, toj reetal naq taatz’aqloq ru li chaq’rab’.
Xb’aan naq, a’in aj-e naq kik’eeman li achaq’rab’; jo’kan naq li chaq’rab’ bkamenaq chik choq’ qe, ut kanajenaqo chi yo’yo rik’in li Kristo sa’ xk’ab’a’ li qapaab’aal; a’ut naqapaab’ li chaq’rab’ xb’aaneb’ li taqlahom.
Ut anoko’aatinak chirix li Kristo, nasaho’ sa’ qach’ool rik’in li Kristo, nokojultikan chirix li Kristo, bnaqaye profeetil aatin chirix li Kristo, ut nokotz’iib’ak jo’ chanru li qaprofeetil aatin, re naq eb’ li cqalal qak’ajol te’ruuq chixnawb’al b’ar taaruuq te’iloq re dte’isiiq lix maakeb’.
Jo’kan ut, noko’aatinak chirix li chaq’rab’, re naq eb’ li qalal qak’ajol te’xnaw naq kamenaq li chaq’rab’, ut rik’in xnawb’al naq kamenaq li chaq’rab’, te’ruuq chirilb’al chi uub’ej li yu’am a’an li wan rik’in li Kristo, ut te’xnaw k’a’ aj-e naq xk’eeman li chaq’rab’.
Ut chirix naq tz’aqlojenaq ru li chaq’rab’ rik’in li Kristo, naq ink’a’ taa’aje’q naq te’xkawob’resi li raameb’ chirix a’an naq tento raj taak’ehe’q xraqik li chaq’rab’.
Ut anajwan k’ehomaq reetal, ex intenamit, laa’ex jun li tenamit ajip xk’a’uxl; jo’kan naq kexwaatina chi saqen ru li waatin, re naq ink’a’ taaruuq taasachq eena’leb’.
Ut li aatin kinye taawanq bchixch’olob’ankil li yaal cherix; xb’aan naq tz’aqal a’an re cxk’utb’al li tiikil b’e chiru anihaq chi winq; xb’aan naq li tiikil b’e, a’an xpaab’ankil li Kristo ut ink’a’ xtz’eqtaanankil xyaalal; xb’aan naq rik’in xtz’eqtaanankil xyaalal, neketz’eqtaana ajwi’ eb’ li profeet ut li chaq’rab’.
Ut anajwan k’ehomaq reetal, ninye eere naq li tiikil b’e a’an xpaab’ankil li Kristo, ut ink’a’ xtz’eqtaanankil xyaalal; ut li Kristo a’an lix Santil Dios laj Israel; jo’kan naq tento teekub’si eerib’ chiru, ut teeloq’oni chi anchal lee ametz’ew, lee k’a’uxl, ut lee kawilal, rik’in chixjunil lee raam; ut wi nekeb’aanu a’in, maamin tex’isiiq chaq.
Ut a’ yaal jo’ chanru taa’ajmanq ru, tento teepaab’ li b’aanunb’il na’leb’ ut li ak’ojob’anb’il k’anjel re li Dios, toj reetal naq taatz’aqloq ru li chaq’rab’ li kik’eeman re laj Moises.
 Ut chirix naq li Kristo akaq axwakli chaq sa’ xyanqeb’ li kamenaq, btixk’ut rib’ cheru laa’ex, ex walal ink’ajol, ut ex was wiitz’in raarookex inb’aan; ut li aatin li tixye eere a’anaq li cchaq’rab’ li teeb’aanu.
Xb’aan naq k’ehomaq reetal, ninye eere naq wilom naq te’nume’q k’iila tasal tenamit, ut te’wanq ninqi pleet ut wech’ok-ib’ sa’ xyanq lin tenamit.
Ut chirix naq akaq xk’ulun li Mesias, te’wanq aeetalil li k’eeb’ilaq re lin tenamit chirix lix byo’lajik, jo’ ajwi’ chirix lix kamik ut lix waklijik chi yo’yo; ut nimaq ut xuwajelaq li kutan a’an choq’ reheb’ laj maak, xb’aan naq eb’ a’an te’oso’q; ut neke’oso’ xb’aan naq neke’risiheb’ chaq li profeet, ut eb’ laj santil paab’anel, ut neke’xkutiheb’ chi pek, ut neke’xkamsiheb’; jo’kan naq lix yaab’ lix ckik’eleb’ laj santil paab’anel chalen chaq sa’ ch’och’ taataqe’q rik’in li Dios chixjitb’aleb’.
Jo’kan naq chixjunileb’ li neke’xq’etq’eti rib’, ut li neke’b’aanunk re li maa’usilal, li kutan li taachalq atixk’ateb’, chan li Qaawa’ reheb’ li Teepal, xb’aan naq te’wanq chanchan li roq waj.
Ut eb’ li neke’kamsin reheb’ li profeet, ut eb’ laj santil paab’anel, lix chamal li ch’och’ atixnuq’eb’, chan li Qaawa’ reheb’ li Teepal; ut eb’ li btzuul te’xmuqeb’, ut li sut iq’ tixk’ameb’, ut li ninqi kab’l te’t’ane’q sa’ xb’eeneb’ ut te’xjoriheb’ ut te’xpuk’iheb’.
Ut te’ula’aniiq rik’in kaaq, ut raq’ kaaq, ut hiik, ut li k’iila paay chi sache’k, xb’aan naq taalochq xxamlel lix josq’il li Qaawa’ chirixeb’, ut te’wanq chanchan roq waj, ut li kutan li taachalq tixk’ateb’, chan li Qaawa’ reheb’ li Teepal.
Aay, lix rahil ut lix yot’ik li waam xb’aan lix sachikeb’ li kamsinb’ileb’ re lin tenamit!
Xb’aan naq laa’in, aj Nefi, wilom, ut ka’ch’in chik ma nin’oso’ chiru li rilob’aal li Qaawa’ xb’aan; a’b’anan tento tinyaab’a chiru lin Dios: aTiik ru laa b’e.
A’ut k’ehomaq reetal, li tiikeb’ xch’ool li neke’ab’in chiru li raatineb’ li profeet, ut ink’a’ neke’xsacheb’, ut neke’ril b’an chi uub’ej li Kristo chi xaqxookeb’ junelik chirilb’aleb’ li eetalil li k’eeb’ileb’, us ta taanumtaaq li arahob’tesiik—k’ehomaq reetal, a’aneb’ a’an li bink’a’ te’oso’q.
Li K’ajolb’ej re Tiikilal atixk’ut b’an rib’ chiruheb’; ut a’an btixk’irtesiheb’, ut eb’ a’an te’wanq sa’ ctuqtuukilal rik’in, toj reetal taanume’q doxib’ tasal tenamit, ut naab’al re lix ekaa tasal tenamit akaq xe’nume’ ajwi’ sa’ tiikilal.
Ut naq akaq xnume’ li k’a’aq re ru a’in, taachalq jun li junpaatil asache’k reheb’ lin tenamit; xb’aan naq us ta naraho’ inch’ool rik’in, ak wilom; jo’kan naq ninnaw naq taak’ulmanq; ut eb’ a’an neke’xk’ayi rib’ chi maajo’ nimaleb’ xtz’aq; xb’aan naq choq’ reeqaj lix q’etq’etileb’ ut lix majelaleb’ xna’leb’ te’xq’ol li sache’k; xb’aan naq rik’in naq neke’xq’axtesi rib’ chiru laj tza ut neke’xsik’ ru li k’anjel re q’ojyin chiru li saqen, chi jo’kan tento te’kub’eeq sa’ bxb’alb’a.
Xb’aan naq lix Musiq’ li Qaawa’ moko junelik ta atixyal xq’e rik’in li winq.
Ut naq tixkanab’ li Musiq’ej chixyalb’al xq’e rik’in li winq, chirix a’an taachalq li junpaatil sache’k, ut rik’in a’in naraho’ li waam.
Ut jo’ xin’aatinak chirix axq’unb’esinkileb’ xch’ool laj bJudio, naq li Jesus a’an ctz’aqal li Kristo, tento taa’uxq naq eb’ laj Gentil te’q’unb’esiiq ajwi’ xch’ool naq li Jesus a’an li Kristo, li Junelik Dios; Ut naq a’an naxk’utb’esi rib’ chiruheb’ chixjunil li neke’paab’ank re, rik’in lix wankil li aSantil Musiq’ej; relik chi yaal, re li junjunq chi tenamit, junkab’al, aatinob’aal, ut teepal, rik’in xk’anjelankil li xninqal ru sachb’a-ch’oolej, ut eetalil, ut sachb’a-ch’oolejil k’anjel, sa’ xyanqeb’ li ralal xk’ajoleb’ li winq a’ yaal jo’ chanru lix paab’aaleb’.
A’ut k’ehomaq reetal, nekexwaatina jo’ profeet chirix li aroso’jikeb’ li kutan; chirix li kutan naq li Qaawa’ Dios btixk’e chi k’ute’k li k’a’aq re ru a’in chiruheb’ li ralal xk’ajoleb’ li winq.
Chirix naq li wiyajil, ut li riyajileb’ li was akaq xe’laj chi maak’a’aqeb’ xpaab’aal, ut akaq xe’sak’e’ xb’aaneb’ laj Gentil; relik chi yaal, chirix naq li Qaawa’ Dios akaq xk’eheb’ li teep chi sutsu chirixeb’, ut akaq xrameb’ rix ut xtub’la li ch’och’ chirixeb’, ut xwaklesi li kawil na’ajej chiruheb’; ut chirix naq akaq xe’kub’siik taq’a sa’ li poqs, toj reetal naq maak’a’aqeb’ chik, rik’in a’an toj tz’iib’anb’ilaq li raatineb’ li tiikeb’ xch’ool, ut te’ab’imanq lix tijeb’ li tiikeb’ chi paab’ank, ut chixjunileb’ li xe’laj chi maak’a’eb’ xpaab’aal ink’a’ te’kanaaq chi moko jultikanb’ileb’ ta.
Xb’aan naq eb’ li te’sache’q chaq ate’raatinaheb’ chaq sa’ li ch’och’, ut taa’ab’imanq chaq taq’a sa’ poqs li raatineb’, ut lix yaab’ xkux taawanq chanchan junaq li wan xmuhel li kamenaq rik’in; xb’aan naq li Qaawa’ Dios tixk’e xwankil re taaruuq taahasb’aq chirixeb’, chanchan raj sa’ ch’och’; ut sa’ poqs taahasb’aq chaq li raatineb’.
Xb’aan naq jo’ka’in naxye li Qaawa’ Dios: aTe’xtz’iib’a li k’a’aq re ru xb’aanuman sa’ xyanqeb’, ut taatz’iib’amanq ut taatz’ape’q chaq sa’ jun li hu, ut eb’ li xe’laj chi maak’a’eb’ xpaab’aal ink’a’ te’xk’ul, xb’aan naq bneke’xsik’ xsachb’al li k’a’aq re ru re li Dios.
Jo’kan ut, jo’ chanru naq ke’sache’ sa’ junpaat li ani ke’sache’, ut lix k’ihaleb’ li ani xuwajel reheb’ taawanq chanchan lix amulel q’olom li na’oso’—relik chi yaal, jo’ka’in naxye li Qaawa’ Dios: Sa’ junpaat naq taawanq, sachaamilaqeb’— Ut taak’ulmanq naq eb’ li ani ke’laj chi maak’a’eb’ xpaab’aal ate’sak’e’q rik’in ruq’eb’ laj Gentil.
Ut eb’ laj Gentil taqsinb’ileb’ sa’ axq’etq’etileb’ li ru, ut bneke’tichk’ok xb’aan lix nimal ru lix ctichk’ob’aal, jo’kan naq xe’xwaklesi k’iila diglees; a’b’anan neke’xkub’si lix wankilal ut lix sachb’a-ch’oolej li Dios, ut neke’xjultika chirib’ileb’ rib’ tz’aqal lix na’leb’eb’ ut tz’aqal lix etzolomeb’, re te’xk’ul tumin ut fte’xke’i li rilob’aaleb’ li neb’a’.
Ut wankeb’ naab’al li iglees li waklesinb’ileb’, ut xb’aan a’an wan li akaqalink, li wech’ij-ib’, ut li xik’ ilok.
Ut wankeb’ ajwi’ li amuqmuukil molam, jo’ ajwi’ chaq sa’ najter kutan, jo’ chanruheb’ lix molam laj tza, xb’aan naq a’an laj k’ojob’ahom re chixjunil li k’a’aq re ru a’in; relik chi yaal, laj k’ojob’ahom re li kamsink, ut eb’ li k’anjel re q’ojyin, relik chi yaal, ut a’an naxb’eresiheb’ rik’in jun li q’unil k’aam chixkuxeb’, toj reetal naq naxb’ak’eb’ rik’in lix kawil k’aam chi junajwa.
Xb’aan naq k’ehomaq reetal, ex was wiitz’in raarookex inb’aan, ninye eere naq li Qaawa’ Dios moko sa’ q’ojyin ta nak’anjelak.
A’an maak’a’ naxb’aanu, ka’ajwi’ wi taawanq choq’ re lix chaab’ilal li ruchich’och’; xb’aan naq anaxra li ruchich’och’, jo’kan naq naxq’axtesi tz’aqal lix yu’am re naq taaruuq chixjilosinkil chaq bchixjunileb’ li winq rik’in.
Jo’kan naq maajun naxtaqla naq ink’a’ te’xk’ul li kolb’a-ib’ xb’aan.
K’ehomaq reetal, ma naxjap re chixyeeb’al re anihaq: Elen wik’in?
K’ehomaq reetal, ninye eere, ink’a’; naxye b’an: aChalqex wik’in chejunilex xmaril li ruchich’och’, bloq’omaq li leech ut lix ya’al kab’, chi maak’a’ tumin ut chi maak’a’ xtz’aq.
K’ehomaq reetal, ma xtaqla re anihaq naq te’eelq chaq sa’eb’ li ch’utleb’aal, malaj sa’eb’ li kab’l re loq’onink?
K’ehomaq reetal, ninye eere, Ink’a’.
Ma xtaqla anihaq naq ink’a’ te’xyal li akolb’a-ib’ xb’aan?
K’ehomaq reetal ninye eere, Ink’a’; bkixk’e b’an chi siib’il choq’ reheb’ chixjunil li winq; ut xtaqlaheb’ lix tenamit naq te’xq’unb’esiheb’ xch’ool chixjunil li winq re cte’xjal xk’a’uxl.
K’ehomaq reetal, ma xtaqla li Qaawa’ anihaq naq ink’a’ tixyal lix chaab’ilal?
K’ehomaq reetal ninye eere, ink’a’; achixjunileb’ b’an li winq k’eeb’ileb’ re, li jun jo’ li jun chik, ut maa’ani yeeb’il re naq ink’a’.
A’an kixtaqla naq miwan li atijok chi tojb’il; xb’aan naq k’ehomaq reetal, li tijok chi tojb’il, a’an naq li winq neke’jultikank aatin ut neke’xxaqab’ rib’ choq’ saqen chiru li ruchich’och’, re te’xk’ul xtumin ut bte’nimaaq ru xb’aan li ruchich’och’; a’ut ink’a’ neke’xsik’ xchaab’ilal Sion.
K’ehomaq reetal, li Qaawa’ xye naq mi’uxk li na’leb’ a’in; jo’kan naq li Qaawa’ Dios xk’e jun xtaqlahom naq chixjunileb’ li winq taawanq arahok rik’ineb’, a’ rahok a’in, a’an li btz’aqal rahok.
Ut wi moko wan ta li tz’aqal rahok rik’ineb’, maak’a’ neke’ok wi’.
Jo’kan ut, wi wan li tz’aqal rahok rik’ineb’, ink’a’ te’xkanab’ chi oso’k laj k’anjel sa’ Sion.
A’ut laj k’anjel sa’ aSion taak’anjelaq choq’ re Sion; xb’aan naq wi neke’k’anjelak re xk’ulb’al btumin, te’oso’q.
Ut jo’kan wi’chik, li Qaawa’ Dios akixtaqla naq eb’ li winq ink’a’ te’kamsinq; naq ink’a’ te’tik’ti’iq; naq ink’a’ te’elq’aq; naq ink’a’ te’xpatz’ xk’ab’a’ li Qaawa’ lix Dios chi bmaak’a’ xyaalal; naq ink’a’ te’kaqalinq; naq ink’a’ xik’ te’iloq; naq ink’a’ te’wech’oq li jun rik’in li jun chik; naq ink’a’ te’xb’aanu li yumb’eetak ko’b’eetak; ut naq maajun reheb’ li k’a’aq re ru a’in te’xb’aanu; xb’aan naq ani nab’aanunk reheb’ taa’oso’q.
Xb’aan naq maajun reheb’ li maa’usilal a’in rik’in li Qaawa’ nachal; xb’aan naq a’an naxb’aanu li k’a’ru chaab’il sa’ xyanqeb’ li ralal xk’ajoleb’ li winq; ut maak’a’ naxb’aanu, ka’ajwi’ wi saqen ru chiruheb’ li ralal xk’ajoleb’ li winq; ut naxb’oqeb’ chixjunil chi chalk rik’in ut chixyalb’al lix chaab’ilal; ut amaajun naxtz’eqtaana li nachal rik’in, q’eq ut saq, moos ut ach’ab’anb’il, winq ut ixq, ut najultiko’ re li bmaak’a’eb’ xnawom chirix li Dios; ut cjuntaq’eeteb’ chixjunil chiru li Dios, laj Judio jo’ ajwi’ laj Gentil.
 A’ut k’ehomaq reetal, sa’eb’ li aroso’jik kutan, malaj sa’ xkutankileb’ laj Gentil—relik chi yaal, k’ehomaq reetal naq chixjunileb’ lix tenamiteb’ laj Gentil ut jo’kaneb’ ajwi’ laj Judio, eb’ li te’k’ulunq sa’ xb’een li ch’och’ a’in jo’ ajwi’ li te’wanq sa’ jalaneb’ chik li ch’och’, relik chi yaal, sa’ xb’eeneb’ chixjunil li ch’och’ re li ruchich’och’, k’ehomaq reetal, te’kalaaq rik’in maa’usilal ut li k’iila paay chi tz’eqb’eetalil— Ut naq taachalq li kutan a’an te’ula’aniiq xb’aan li Qaawa’ reheb’ li Teepal, rik’in raq’ kaaq ut rik’in hiik, rik’in nimla choqink, ut rik’in kawil hab’, ut rik’in kaq-sut-iq’, ut rik’in axxamlel li xam aj sachonel.
Ut chixjunileb’ li atenamit li bneke’pleetink re Sion, ut li neke’rahob’tesink re, te’wanq chanchan jun li matk’ li namatk’iman chi q’eq; relik chi yaal, taawanq reheb’, jo’ chanru re jun li winq taatz’okaaq, li namatk’ek, ut k’ehomaq reetal naq yoo chi wa’ak, a’ut na’aj ru, ut toj wan xtz’okajik li raam; malaj jo’ re junaq winq taachaqiq re li namatk’ek, ut k’ehomaq reetal naq na’uk’ak, a’ut na’aj ru ut k’ehomaq reetal naq tawajenaq, ut toj wan k’a’ru naxsik’ li raam; relik chi yaal, jo’ka’in ajwi’ naq te’wanq lix k’ihaleb’ chixjunil il tenamit li te’pleetinq re li Tzuul Sion.
Xb’aan naq k’ehomaq reetal, chejunilex laa’ex li nekexb’aanunk re li maa’usilal, xaqab’omaq eerib’ ut chisachq eech’ool, xb’aan naq teejap eere, ut kawaq xyaab’ eekux; relik chi yaal, texkalaaq a’ut moko rik’in ta viin, textaktakinq, a’ut moko rik’in ta uk’a nakaltesin.
Xb’aan naq k’ehomaq reetal, li Qaawa’ xhoy sa’ eeb’een li musiq’ej re chamal wark.
Xb’aan naq k’ehomaq reetal, laa’ex xemutz’ lee ru, ut xetz’eqtaanaheb’ li profeet, ut eb’ laj taqlanel eere, ut eb’ laj ilol na’leb’ kixtz’apeb’ ru sa’ xk’ab’a’ lee maa’usilal.
Ut taak’ulmanq naq li Qaawa’ Dios tixk’e chi k’utmank acheru li raatin jun li bhu, ut a’anaq li raatineb’ li ak xe’war.
Ut k’ehomaq reetal naq ak’eeb’ilaq xtz’apb’al li hu; ut sa’ li hu taawanq jun lix bk’utb’esihom li Dios, chalen chaq sa’ xtiklajik li ruchich’och’ toj sa’ croso’jik.
Jo’kan ut, sa’ xk’ab’a’ li k’a’aq re ru atz’apb’il chaq, li k’a’ru tz’aptz’o bink’a’ taaq’axtesimanq sa’ xkutankil lix maa’usilal ut xtz’eq’b’eetalil li tenamit.
Jo’kan naq li hu moko taak’eemanq ta reheb’.
A’ut li hu taaq’axtesimanq re jun awinq, ut a’an tixq’axtesi li raatin li hu, a’an li raatineb’ li ani ak xe’war sa’ li poqs, ut tixq’axtesi re bjalan chik; A’ut li aatin li tz’aptz’o chaq ink’a’ tixq’axtesi, chi moko tixq’axtesi li hu.
Xb’aan naq li hu k’eeb’ilaq xtz’apb’al xb’aan lix wankilal li Dios, ut li k’utb’esinb’il na’leb’ li tz’aptz’o chaq taak’uulamanq sa’ li hu toj reetal naq tixtaw li kutan k’oxlanb’il xb’aan li Qaawa’ naq taak’utmanq li aatin; xb’aan naq k’ehomaq reetal, a’an naxk’utb’esi chixjunil li k’a’aq re ru chalen chaq sa’ xk’ojlajik li ruchich’och’ toj sa’ roso’jik.
Ut taawulaq xq’ehil naq eb’ li aatin sa’ hu li ke’wan chi tz’aptz’o te’yeemanq sa’ xb’eeneb’ chaq li kab’l; ut te’yeemanq rik’in lix wankilal li Kristo; ut chixjunil li k’a’aq re ru ataak’utb’esimanq chiruheb’ li ralal xk’ajoleb’ li winq, li wanjenaq jun sutaq sa’ xyanqeb’ li ralal xk’ajoleb’ li winq, ut li toj taawanq jun sutaq, chalen toj sa’ roso’jik li ruchich’och’.
Jo’kan ut, sa’ li kutan a’an naq li hu taaq’axtesimanq chiru li winq li kin’aatinak wi’, muqmuuq li hu chiru li rilob’aal li ruchich’och’, re naq maajun aj ilob’aal taa’iloq re, ka’ajwi’ aoxib’ chi aj byehol nawom te’iloq re, rik’in lix wankilal li Dios, rochb’een li taaq’axtesiiq wi’ li hu; ut eb’ a’an te’xch’olob’ naq yaal li hu ut li k’a’aq re ru wan chi sa’.
Ut maajun chik wan li taa’iloq re, ka’ajwi’ tana’ junjunq jo’ chanru naraj li Dios, re te’xch’olob’ xyaalalil li raatin chiruheb’ li ralal xk’ajoleb’ li winq; xb’aan naq li Qaawa’ Dios kixye naq li raatineb’ li tiikeb’ chaq chi paab’ank taa’aatinaq jo’ raj asa’ xyanqeb’ chaq li kamenaq.
Jo’kan ut, li Qaawa’ Dios taa’ok chixk’eeb’al chi k’utmank li aatin sa’ li hu; ut rik’in xtz’uumaleb’ re jo’ k’ihaleb’ laj yehol nawom li naxk’oxla naq us, a’an tixxaqab’ xwankil li raatin; ut rahilal chichalq sa’ xb’een li ani ataatz’eqtaananq re li raatin li Dios!
A’ut k’ehomaq reetal, taak’ulmanq naq li Qaawa’ Dios tixye re li ani chi aj-u tixq’axtesi li hu: Chap li aatin a’in li moko tz’aptz’o ta ut q’axtesi re jalan chik, re tixk’ut chiru li ani tzolb’il, ut tixye: aIl a’in li tz’iib’anb’il, nintz’aama.
Ut li tzolb’il tixye: K’am chaq li hu, ut laa’in tinwil xsa’.
Ut anajwan, re te’nimaaq xloq’al xb’aan li ruchich’och’ ut re axk’ulb’al xtumin naq te’xye a’in, moko re ta lix loq’al li Dios.
Ut li winq tixye: Ink’a’ naru nink’am chaq li hu, xb’aan naq k’eeb’il xtz’apb’al.
Toja’ naq li tzolb’il tixye: Ink’a’ ninru chirilb’al xsa’.
Jo’kan ut, taak’ulmanq naq li Qaawa’ Dios tixq’axtesi wi’chik li hu ut li aatin wan chi sa’ re li ani moko tzolb’il ta; ut li winq li moko tzolb’il ta tixye: Moko tzolb’ilin ta.
Toja’ naq li Qaawa’ Dios tixye re: Li ani tzolb’ileb’ ink’a’ te’iloq xsa’, xb’aan naq xe’xtz’eqtaana, ut laa’in ninru chixb’aanunkil tz’aqal lin k’anjel; jo’kan naq laa’at taawil li aatin li tink’e aawe.
aMaach’e’ li k’a’aq re ru tz’apb’il, xb’aan naq laa’in tink’e chi k’ute’k a’an sa’ li kutan k’oxlanb’il inb’aan; xb’aan naq tink’ut chiruheb’ li ralal xk’ajoleb’ li winq naq ninru chixb’aanunkil tz’aqal ink’anjel.
Jo’kan ut, naq aawilom li aatin li xatintaqla wi’, ut xataweb’ laj ayehol nawom li xinyeechi’i aawe, chirix a’an taak’e wi’chik xtz’apb’al li hu, ut taamuq choq’ we, re naq laa’in tinkol rix li aatin li moko aawilom ta, toj reetal naq tink’oxla rik’in xchaab’ilal inna’leb’ naq us xk’utb’esinkil chixjunil li k’a’aq re ru chiruheb’ li ralal xk’ajoleb’ li winq.
Xb’aan naq k’e reetal, laa’in li Dios, ut laa’in jun Dios re asachb’a-ch’oolej, ut laa’in tink’ut chiru li ruchich’och’ naq bjuntaq’eetin ewer, anajwan, ut chi junelik, ut moko nink’anjelak ta sa’ xyanqeb’ li ralal xk’ajoleb’ li winq, ka’ajwi’ cjo’ chanru lix paab’aaleb’.
Ut jo’kan wi’chik, taak’ulmanq naq li Qaawa’ tixye re li ani taaril xsa’ li aatin li taaq’axtesiiq re: aRik’in naq li tenamit a’in neke’nach’ok chaq wik’in rik’ineb’ li re, ut rik’in xtz’uumaleb’ re bneke’xnima wu, a’b’anan xe’xnajtob’resi lix ch’ooleb’ wik’in, ut rik’in cxna’leb’eb’ li winq naq tzolb’ileb’ chixxuwankil wu— Jo’kan ut, laa’in tin’ok chixb’aanunkil jun li asachb’a-ch’oolejil k’anjel sa’ xyanq li tenamit a’in, relik chi yaal, jun li bsachb’a-ch’oolejil k’anjel ut jun li eetalil, xb’aan naq taa’oso’q lix na’leb’eb’ li ninq xna’leb’ ut li ani tzolb’il sa’ xyanqeb’, ut taamuqe’q lix tawomeb’ ru li seeb’eb’ chi na’leb’ank sa’ xyanqeb’.
Ut arahilal sa’ xb’eeneb’ li neke’sik’ok chi cham xmuqb’al lix na’leb’eb’ chiru li Qaawa’!
Ut lix k’anjel wankeb’ sa’ q’ojyin; ut neke’xye: Ani na’ilok qe, ut ani nanawok qu?
Ut neke’xye ajwi’: Relik chi yaal naq yal taak’oxlamanq chanchan lix bmeelb’ laj pak’onel naq taab’alq’usi li k’a’aq re ru.
A’ut k’ehomaq reetal, laa’in tink’ut chiruheb’, chan li Qaawa’ reheb’ li Teepal, naq ninnaw chixjunil lix k’anjeleb’.
Xb’aan naq ma tixye tab’i’ li yiib’anb’il re li ani xyiib’ank re, a’an moko xinixyiib’ ta?
Malaj li k’a’ru pak’b’il re li ani xpak’ok re, moko wan ta xna’leb’?
A’ut k’ehomaq reetal, chan li Qaawa’ reheb’ li Teepal: laa’in tink’ut chiruheb’ li ralal xk’ajoleb’ li winq naq yal junpaataq chik ut taasutq’isiiq Libano choq’ ch’och’ na’uuchin, ut li ch’och’ na’uuchin taak’ehe’q xloq’al jo’ jun li k’iche’.
aUt sa’ li kutan a’an eb’ li tz’ap xik te’rab’i li aatin sa’ li hu; ut lix naq’eb’ ru li mutz’ te’iloq chaq sa’ aak’ab’ ut sa’ chaq li q’ojyin.
Ut te’taamq ajwi’ li atuulan, ut lix bsahileb’ xch’ool rik’in li Qaawa’ taawanq, ut li neb’a’ sa’ xyanqeb’ li winq te’saho’q sa’ xch’ool rik’in lix Santil Dios laj Israel.
Xb’aan naq jo’ chanru naq ch’olch’o naq yo’yo li Qaawa’, te’ril chi yaal naq li aani xuwajel na’oso’ xwankil, ut oso’jenaq laj hob’onel, ut chixjunileb’ li neke’sik’ok re li maa’usilal isinb’ileb’ chaq; Ut eb’ li aneke’jitok re junaq winq sa’ xk’ab’a’ jun li aatin, ut neke’xk’e jun ra’al choq’ re li ani nach’iilan sa’ li bokeb’aal, ut cneke’xtz’eqtaana li tiik xna’leb’ chanchan li k’a’ru yal jo’maajo’.
Jo’kan ut, jo’ka’in naxye li Qaawa’, li kitojok rix laj Abraham, chirix lix junkab’al laj Jakob: Laj Jakob ink’a’ chik taaxutaanaq, chi moko chik taasaqpetz’inq li rilob’aal.
Naq anarileb’ b’an li ralal xk’ajol, lix yiib’ahom li wuq’, sa’ lix yanq, eb’ a’an te’xsantob’resi lin k’ab’a’, ut te’xsantob’resi lix Santil Dios laj Jakob, ut te’xxuwa ru lix Dios laj Israel.
Jo’kan ajwi’ eb’ li axe’sach sa’ li musiq’ej te’xk’ul xna’leb’, ut eb’ li xe’wech’in chaq bte’xtzol li tzol’leb’.
 Anajwan ut k’ehomaq reetal, ex was wiitz’in, kexwaatina jo’ chanru xinrelaji li Musiq’ej, jo’kan naq ninnaw naq tento taak’ulmanq chi yaal.
Ut li k’a’ru sa’ li ahu li taatz’iib’amanq chaq, nimaq bxloq’al choq’ reheb’ li ralal xk’ajoleb’ li winq, ut q’axal wi’chik choq’ reheb’ li qiyajil, a’an jun rela’ lix junkab’al laj Israel.
Xb’aan naq taak’ulmanq sa’ li kutan a’an naq eb’ li aiglees li waklesinb’ilaqeb’, ut moko re ta li Qaawa’, naq li jun tixye re li jun chik: K’e reetal laa’in, laa’in re li Qaawa’; ut li jalaneb’ chik te’xye: laa’in, laa’in re li Qaawa’; ut jo’ka’in tixye li junjunq li xwaklesink reheb’ li jar iglees, ut moko re ta li Qaawa’— Ut te’xwech’ rib’ chirib’ileb’ rib’; ut eb’ laj tij reheb’ te’xwech’ rib’ chirib’ileb’ rib’, ut te’k’utuq rik’in tz’aqal lix atzolomeb’, ut te’xtz’eqtaana xyaalal li Santil Musiq’ej, li nak’ehok re li aatin.
Ut aneke’xtz’eqtaana xyaalal lix bwankil li Dios, lix Santil Dios laj Israel; ut neke’xye reheb’ li tenamit: Chex’ab’inq chiqu, ut ab’ihomaq li qana’leb’; xb’aan naq k’ehomaq reetal naq cmaak’a’ junaq Dios anajwan, xb’aan naq li Qaawa’ ut laj Tojol-ix ak xb’aanu lix k’anjel, ut xk’e lix wankilal reheb’ li winq; K’ehomaq reetal, chex’ab’inq chiru lin na’leb’; wi te’xye naq wan junaq sachb’a-ch’oolej k’anjelanb’il xb’aan li ruq’ li Qaawa’, meepaab’; xb’aan naq sa’ li kutan a’in moko wan ta a’an choq’ Dios re asachb’a-ch’oolej; ak xb’aanu lix k’anjel.
Relik chi yaal, ut te’wanq naab’al li te’yehoq re: aChexwa’aq, chex’uk’aq, ut chisaylanq sa’ eech’ool, xb’aan naq wulaj tookamq, ut usaq choq’ qe.
Ut te’wanq ajwi’ naab’al li te’yehoq re: Chexwa’aq, chex’uk’aq, ut chisaylanq sa’ eech’ool; a’ut chexuwa ru li Dios—a’an atixtiikob’resi eeru rik’in xb’aanunkil b’ayaq li maak; relik chi yaal, btik’ti’inqex b’ayaq, nimahomaq eerib’ sa’ xb’een junaq sa’ xk’ab’a’ li raatin, b’ekomaq junaq cjul choq’ re lee ras eeriitz’in; maajun ra taa’uxq rik’in a’in; ut b’aanuhomaq chixjunil li k’a’aq re ru a’in, xb’aan naq wulaj tookamq; ut wi taa’uxq naq wan qamaak, li Dios tooxraple jarub’aq sut, ut sa’ roso’jik tookole’q sa’ li rawa’b’ejihom li Dios.
Relik chi yaal, ut te’wanq naab’al li te’k’utuq re chi jo’ka’in li atzol’leb’ moko yaal ta ut jo’maajo’ ut bmaak’a’ xyaalal, ut te’xnima rib’ sa’ xch’ool, ut cham te’xsik’ xmuqb’al lix na’leb’eb’ chiru li Qaawa’; ut lix k’anjeleb’ te’wanq sa’ li q’ojyin.
Ut lix akik’eleb’ laj santil paab’anel taayaab’aq chaq chi ch’och’ chixjitb’aleb’.
Relik chi yaal, chixjunileb’ elenaqeb’ chaq sa’ li ab’e; bpo’jenaqeb’ xna’leb’eb’.
Sa’ xk’ab’a’ li aq’etq’etil, ut sa’ xk’ab’a’eb’ laj tzolonel aj b’alaq’, ut li b’alaq’il tzol’leb’, xe’kana chi po’jenaq lix igleeseb’, ut taqsinb’ileb’ lix igleeseb’; sa’ xk’ab’a’ li q’etq’etil xe’xnimob’resi rib’.
aNeke’elq’ak chiruheb’ li bneb’a’ sa’ xk’ab’a’eb’ lix chaq’al ru santil muheb’aaleb’; neke’elq’ak chiruheb’ li neb’a’ sa’ xk’ab’a’ lix chaq’al ru aq’; ut neke’xrahob’tesi li tuulan ut li neb’a’eb’ sa’ xch’ool, xb’aan naq sa’ cxq’etq’etileb’ xch’ool xe’xnimob’resi rib’.
Neke’xtiqib’ rib’ rik’in li ajipil k’a’uxlej ut taqsinb’il jolomej; relik chi yaal, ut sa’ xk’ab’a’ li q’etq’etil, ut li maa’usilal, ut li tz’eqb’eetalil, ut li yumb’eetak ko’b’eetak, chixjunileb’ bsachenaqeb’ lix b’e, ka’ajwi’ junjunq ink’a’, li tuulaneb’ xch’ool chixtaaqenkil li Kristo; a’ut eb’ a’an neke’k’ame’ xb’e, jo’kan naq naab’al sut neke’sach xb’aan naq tzolb’ileb’ rik’in lix na’leb’eb’ li winq.
Aay, li aninqeb’ xna’leb’, ut li tzolb’ileb’, ut li b’ihomeb’, li xnimob’resihomeb’ rib’ sa’ bxq’etq’etileb’ lix ch’ool, ut chixjunileb’ li neke’jultikank re li b’alaq’il tzol’leb’, ut chixjunileb’ li neke’b’aanunk re li yumb’eetak ko’b’eetak, ut neke’xpo’ ru lix tiikil b’e li Qaawa’, crahilal, rahilal, rahilal chichalq sa’ xb’eeneb’, chan li Qaawa’ Dios Nimajwal, xb’aan naq eb’ a’an te’tz’eqe’q taq’a sa’ xb’alb’a!
Rahilal sa’ xb’eeneb’ li aneke’tz’eqtaanank re li tiik xna’leb’ chanchan yal jo’maajo’ ut neke’hob’ok re li k’a’ru chaab’il, ut neke’xye naq maak’a’ xloq’al!
Xb’aan naq taachalq xkutankil naq li Qaawa’ Dios taarula’ani sa’ junpaat eb’ li ani wankeb’ sa’ li ruchich’och’; ut sa’ li kutan a’an naq bxe’q’ano’ chi tz’aqal sa’ li maa’usilal, eb’ a’an te’oso’q.
A’ut k’ehomaq reetal, wi eb’ li wankeb’ sa’ li ruchich’och’ te’xjal xk’a’uxl chirix lix maa’usilaleb’ ut tz’eqb’eetalileb’ ink’a’ te’sache’q, chan li Qaawa’ reheb’ li Teepal.
A’ut k’ehomaq reetal, li nimla tz’eqb’eetal iglees a’an, laj ayumb’eet re chixjunil li ruchich’och’, tento btaa’uq’e’q chi ch’och’, ut nimaq lix t’anik naq tento taawanq.
Xb’aan naq tento ataachiq’manq li rawa’b’ejihom laj tza, ut eb’ li neke’oken chi sa’ tento te’eek’asiiq chixjalb’aleb’ xk’a’uxl, malaj blaj tza tixchapeb’ rik’in lix cb’ak’leb’ ch’iich’ li maajo’q’e na’oso’, ut te’eek’asiiq sa’ josq’il, ut te’oso’q; Xb’aan naq k’ehomaq reetal, sa’ li kutan a’an, a’an ataajosq’ob’resinq sa’ xch’ooleb’ li ralal xk’ajoleb’ li winq, ut taareek’asiheb’ chi josq’o’k rik’in li k’a’ru chaab’il.
Ut jalaneb’ chik li atixk’ojob’eb’ xch’ool, ut tixwartesiheb’ rik’in xtuqub’ankil xch’ool li tz’ejwalej, re te’xye: Chaab’il chixjunil arin Sion; relik chi yaal, yoo chi tamk Sion, chaab’il chixjunil—ut chi jo’kan blaj tza naxb’alaq’iheb’ li raam, ut chi seeb’ xch’ool naxk’ameb’ xb’e taq’a sa’ xb’alb’a.
Ut k’ehomaq reetal, jalaneb’ chik naxsachb’ehi rik’in sahil aatin, ut naxye reheb’ naq maak’a’ junaq axb’alb’a, ut a’an naxye reheb’: Maawa’in aj tza, xb’aan naq maak’a’ junaq—ut chi jo’kan nahasb’ak sa’ xxikeb’, toj reetal naq naxchapeb’ rik’in lix xuwajel bb’ak’leb’ ch’iich’, b’ar wi’ chaq maak’a’ kole’k.
Relik chi yaal, neke’chape’ xb’aan li kamk, ut li xb’alb’a; ut li kamk, ut li xb’alb’a, ut laj tza, ut chixjunileb’ li chapb’ileb’ xb’aaneb’ tento te’xaqliiq chiru lix k’ojarib’aal li Dios, ut ataaraqe’q aatin chirixeb’ jo’ chanru lix k’anjeleb’, ut chirix a’an tento te’xik sa’ li na’ajej kawresinb’il choq’ reheb’, a’an jun li bpalaw re xam ut chuhil pek, a’an li rahilal li maak’a’ roso’jik.
Jo’kan ut, rahilal chichalq sa’ xb’een li ani k’ojk’o xch’ool aran Sion!
Rahilal chichalq sa’ xb’een li tixjap re chixyeeb’al: Chaab’il chixjunil!
Relik chi yaal, rahilal chichalq sa’ xb’een li ani anaxk’e xxik chirab’inkil lix na’leb’eb’ li winq, ut naxtz’eqtaana xyaalal lix wankil li Dios, ut li maatan re li Santil Musiq’ej!
Relik chi yaal, rahilal chichalq sa’ xb’een li naxye: Ak xook’uluk, ut amaak’a’ chik naqaj ru!
Relik ut chi yaal, rahilal sa’ xb’eeneb’ chixjunil li neke’siksot, ut aneke’josq’o’ sa’ xk’ab’a’ li yaal naxk’e li Dios!
Xb’aan naq k’ehomaq reetal, li ani kab’lanb’il sa’ xb’een li bsaqoonaq naxk’ul a’an chi sa sa’ xch’ool, ut li ani kab’lanb’il sa’ xb’een li samahib’ choq’ k’ojleb’aal, nasiksot maare anchal taat’ane’q.
Rahilal chichalq sa’ xb’een li taayehoq re: Ak xqak’ul li raatin li Dios, ut amaajun chik raatin li Dios bnaqaj ru, xb’aan naq ak tz’aqal qe!
Xb’aan naq k’ehomaq reetal, jo’ka’in naxye li Qaawa’ Dios: Laa’in tink’e reheb’ li ralal xk’ajoleb’ li winq chi junjunqil li raqal, chi ajunjunqil li na’leb’, b’ab’ay arin ut b’ab’ay aran; ut osob’tesinb’ileb’ li neke’ab’ink chiru lin na’leb’, ut neke’xk’e xik chixk’ulb’al li aatin tink’e, xb’aan naq eb’ a’an te’xtzol bxchaab’ilal li na’leb’; xb’aan naq re li ani cnak’uluk, dwan chik li k’a’ru tink’e; ut chiruheb’ li neke’yehok re, Ak tz’aqal qe, chiruheb’ a’an taa’isiiq chaq li k’a’ru ak wan ajwi’ reheb’.
Majewanb’ilaq li ani anaxkanab’ rib’ chiru li winq, malaj naxk’e li tz’ejwalej choq’ xtel, malaj taa’ab’inq chiru lix na’leb’eb’ li winq, wi moko k’eeb’ilaq ta lix na’leb’eb’ rik’in lix wankil li Santil Musiq’ej.
aRahilal chichalq sa’ xb’eeneb’ laj Gentil, chan li Qaawa’ Dios reheb’ li Teepal!
Xb’aan naq us ta tinyeechi’i li wuq’ chiruheb’ wulaj wulaj, eb’ a’an tine’xtz’eqtaana; a’b’anan laa’in tinwuxtaanaheb’ ru, chan li Qaawa’ Dios, wi te’xjal xk’a’uxl ut te’chalq wik’in; xb’aan naq chiru chixjunil li kutan yeech’inb’il li bwuq’, chan li Qaawa’ Dios reheb’ li Teepal.
 A’ut k’ehomaq reetal, te’wanq naab’al—sa’ li kutan a’an naq tin’ok chixb’aanunkil jun li asachb’a-ch’oolejil k’anjel sa’ xyanqeb’, re taajultiko’q we lin bsumwank kink’uub’ choq’ reheb’ li ralal xk’ajoleb’ li winq, re tink’e wi’chik li wuq’ cxkab’ sut re xk’amb’al chaq wi’chik lin tenamit, li wankeb’ sa’ lix junkab’al laj Israel; Ut jo’kan ajwi’, re taajultiko’q we li k’a’ru kinyeechi’i aawe laa’at, at Nefi, ut re ajwi’ laa yuwa’, naq te’jultiko’q we lee riyajil, ut re naq li araatin lee riyajil taa’elq chaq sa’ xtz’uumal we ut taaxik rik’ineb’ lee riyajil; ut li waatin btaajub’aq toj sa’ xmaril li ruchich’och’, choq’ ceetalil chiru lin tenamit, li wankeb’ sa’ lix junkab’al laj Israel; Ut rik’in naq taajub’aq chaq li waatin—naab’al reheb’ laj Gentil te’xye: Jun li aSantil Hu!
Jun li Santil Hu!
Ak wan qik’in jun li Santil Hu, ut ink’a’ naru nawan junaq chik li Santil Hu.
A’b’anan jo’ka’in naxye li Qaawa’ Dios: Jipeb’ xxik a’an, taawanq jun li Santil Hu rik’ineb’, ut taachalq chaq rik’ineb’ laj aJudio, lin najter tenamit re li sumwank.
Ut k’a’ru neke’xb’antioxi wi’ chiruheb’ laj Judio xb’aan li bSantil Hu xe’xk’ul rik’ineb’?
Relik chi yaal, k’a’ pe ru neke’xk’oxla laj Gentil?
Ma najultiko’ tab’i’ reheb’ lix tawajikeb’, ut lix k’anjeleb’, ut lix rahileb’ laj Judio, ut chanru naq yalb’ileb’ chaq xq’e chiwu sa’ xk’amb’al li kolb’a-ib’ rik’ineb’ laj Gentil?
Aay, ex aj Gentil, ma xe’jultiko’ eere laj Judio, lin najter tenamit re li sumwank?
Ink’a’ ut; xemajewaheb’ b’an, ut axik’ xerileb’, ut ink’a’ xesik’ xk’amb’aleb’ chaq wi’chik.
A’ut k’ehomaq reetal, tinsutq’isi chixjunil li k’a’aq re ru a’in sa’ xb’een tz’aqal lee jolom; xb’aan naq laa’in, li Qaawa’, moko sachenaq ta sa’ inch’ool lin tenamit.
Jip aaxik, laa’at li tatyehok re: Jun li aSantil Hu, ak wan qik’in jun li Santil Hu, ut maajun chik Santil Hu na’aje’ chiqu.
Ma xek’ul ta raj b’i’ jun li Santil Hu wi ta moko xb’aaneb’ ta laj Judio?
Ma ink’a’ nekenaw naq moko jun ajwi’ ta chi tenamit wan?
Ma ink’a’ nekenaw naq laa’in, li Qaawa’ lee Dios, axinyo’ob’tesi chixjunileb’ li winq, ut naq neke’jultiko’ we li wankeb’ sa’eb’ li bch’och’ sa’ xyi li palaw; ut naq nintaqlan sa’ li choxa taqe’q ut sa’ li ch’och’ taq’a; ut nink’e chi k’utmank li waatin chiruheb’ li ralal xk’ajoleb’ li winq, relik chi yaal, sa’ xb’eeneb’ chixjunil li tenamit re li ruchich’och’?
K’a’ut naq nekexwech’in rik’in naq teek’ul chik xkomon li waatin?
Ma ink’a’ nekenaw naq li yaal te’xch’olob’ li awiib’ chi tenamit wan bchixk’utb’al xyaalal eere naq laa’in li Dios, naq najultiko’ we li jun tenamit jo’ chanru ajwi’ li jun chik?
Jo’kan ut, juntaq’eet li aatin ninye re li jun tenamit rik’in li re li jun chik.
Ut naq te’junajo’q li wiib’ chi ctenamit, taajunajo’q ajwi’ li yaal xe’xch’olob’ li wiib’ chi tenamit.
Ut ninb’aanu a’in re tink’ut xyaalal chiruheb’ naab’al naq laa’in ajuntaq’eetin ewer, anajwan, ut chi junelik; ut naq nokoxinye li waatin jo’ chanru li nasaho’ wi’ inch’ool.
Ut rik’in naq xinye jun li baatin, moko na’aje’ ta naq teek’oxla naq ink’a’ naru ninye junaq chik; xb’aan naq maji’ naraqe’ lin k’anjel, ut ink’a’ ajwi’ taaraqe’q toj sa’ roso’jik li winq, chi moko chirix a’an chi junelik q’e kutan.
Jo’kan ut, rik’in naq wan eerik’in jun li Santil Hu, meek’oxla naq chixjunil li awaatin wan chi sa’; chi moko chek’oxla naq maak’a’ chik li xink’e chi tz’iib’aak.
Xb’aan naq nintaqlaheb’ achixjunil li winq, sa’ releb’aal li saq’e ut sa’ li rokeb’aal, ut sa’ lix nim ut sa’ lix tz’e, ut sa’eb’ li ch’och’ sa’ xyi li palaw, naq bte’xtz’iib’a li aatin li ninye reheb’; xb’aan naq rik’in li wan sa’eb’ li chu te’tz’iib’amanq laa’in dtinraq aatin chirix li ruchich’och’, li junjunq chi winq jo’ chanru lix k’anjeleb’, jo’ chanru li k’a’ru tz’iib’anb’il.
Xb’aan naq k’ehomaq reetal, tinwaatinaheb’ laj aJudio ut eb’ a’an te’xtz’iib’a; ut tinwaatinaheb’ ajwi’ laj Nefita ut eb’ a’an bte’xtz’iib’a; ut te’waatina ajwi’ lix komoneb’ lix teepal lix junkab’al laj Israel, li keb’ink’am chi najt, ut eb’ a’an te’xtz’iib’a; ut te’waatina ajwi’ cchixjunileb’ li tenamit sa’ li ruchich’och’, ut eb’ a’an te’xtz’iib’a.
Ut taak’ulmanq naq eb’ laj aJudio te’xk’ul li raatineb’ laj Nefita, ut eb’ laj Nefita te’xk’ul li raatineb’ laj Judio, ut eb’ laj Nefita ut eb’ laj Judio te’xk’ul li raatineb’ lix teepal laj Israel li sachenaqeb’; ut eb’ lix bteepal laj Israel li sachenaqeb’ te’xk’ul li raatineb’ laj Nefita ut eb’ laj Judio.
Ut taak’ulmanq naq eb’ lin tenamit, li wankeb’ sa’ lix ajunkab’al laj Israel, te’ch’utub’aaq wi’chik sa’ li ch’och’ wan wi’ li reechanihomeb’; ut jo’kan ajwi’ li waatin taach’utub’aaq sa’ bjunajil.
Ut laa’in tink’ut chiruheb’ li neke’pleetink re li waatin ut re lin tenamit li wankeb’ sa’ lix cjunkab’al laj Israel, naq laa’in li Dios, ut naq dkin’ok sa’ sumwank rik’in laj Abraham naq eb’ li eriyajil te’jultiko’q we chi fjunelik.
 Ut anajwan nakatwaatina at Jose, li akatyo’la chiwu sa’ roso’jik.
Laa’at katyo’la sa’ li yamyookil ch’och’ kink’ul wi’ ch’a’ajkilal; relik chi yaal, sa’ li kutan naq kinumta xrahil inch’ool katrala laa na’.
Ut li Qaawa’ chirosob’tesi taxaq choq’ aawe li ach’och’ a’in, a’an jun ch’och’ q’axal loq’, choq’ aaweechanihom ut choq’ reechanihomeb’ laa wiyajil rochb’eeneb’ li riyajileb’ laa was, re tatwanq sa’ xyaalalil chi junelik, wi taa’uxq naq teepaab’ lix taqlahom lix Santil Dios laj Israel.
Ut anajwan, at Jose, li katyo’la chiwu sa’ roso’jik, li katink’am chaq sa’ li yamyookil ch’och’ kink’ul wi’ ch’a’ajkilal, li Qaawa’ chi’osob’tesinq aawe chi junelik, xb’aan naq laa wiyajil ink’a’ ate’sache’q chi junajwa.
Xb’aan naq k’e reetal, laa’at li ruuchinihom injuruch’; ut laa’in ralal xk’ajol laj aJose li kik’ame’ chi bpreexil toj sa’ Egipto.
Ut xninqaleb’ ru lix sumwank li Qaawa’ li kixk’uub’ rik’in laj Jose.
Jo’kan ut, laj Jose akiril li qakutan chi yaal.
Ut kixk’ul jun li na’leb’ yeechi’inb’il xb’aan li Qaawa’, naq sa’ xyanqeb’ chaq li ruuchinihom lix juruch’ li Qaawa’ Dios tixwaklesi jun li bruq’ che’ ctiik xch’ool choq’ re lix junkab’al laj Israel; maawa’aq li Mesias, jun li ruq’ che’ b’an li taatoqe’q, a’b’anan jultikanb’ilaq sa’eb’ lix sumwank li Qaawa’ naq li dMesias taak’utb’esimanq chiruheb’ sa’ roso’jik li kutan, sa’ li musiq’ej re wankilal, re risinkileb’ chaq sa’ eq’ojyin toj chi saqenkil—relik chi yaal, sa’ chaq li muqmuukil q’ojyin, ut sa’ chaq li preexil toj sa’ li ach’ab’aak.
Xb’aan naq laj Jose kich’olob’ank chi yaal, ut kixye: Jun aj ailol na’leb’ li Qaawa’ lin Dios tixwaklesi, li taawanq choq’ aj ilol na’leb’ sik’b’il ru choq’ reheb’ li ruuchinihom binjuruch’.
Relik chi yaal, laj Jose kixye chi yaal: Jo’ka’in naxye li Qaawa’ we: Jun aj ailol na’leb’ sik’b’il ru tinwaklesi chaq sa’ xyanqeb’ li ruuchinihom aajuruch’, ut a’an q’axal taataqsiiq xwankil sa’ xyanqeb’ li ruuchinihom aajuruch’.
Ut re a’an tink’e xtaqlankil naq tixb’aanu jun li k’anjel choq’ reheb’ li ras riitz’in, li ruuchinihom aajuruch’, li nimaq xloq’al choq’ reheb’, re xk’amb’aleb’ chixnawb’al li sumwank li kink’uub’ rik’ineb’ laa yuwa’.
Ut tink’e re a’an jun lix taqlankil naq amaajun chik k’anjel tixb’aanu, ka’ajwi’ li k’anjel tintaqla wi’.
Ut tinnimob’resi xwankil sa’ wilob’aal; xb’aan naq a’an tixb’aanu lin k’anjel.
Ut nimaq ru jo’ laj aMoises, li kinye naq tinwaklesi choq’ eere, re bxkolb’al lin tenamit, ex xjunkab’al laj Israel.
Ut laj Moises tinwaklesi, re xkolb’al chaq laa tenamit chiru li ch’och’ Egipto.
A’ut jun aj ilol na’leb’ tinwaklesi sa’ xyanqeb’ chaq li ruuchinihom aajuruch’; ut re a’an tink’e awankilal re xk’eeb’al chi k’utmank li waatin chiruheb’ li riyajil aajuruch’—ut moko ka’aj ta wi’ re xk’eeb’al chi k’utmank li waatin, chan li Qaawa’, re aj b’an wi’ xq’unb’esinkileb’ xch’ool chirix li waatin, li akaq elenaq sa’ xyanqeb’.
Jo’kan naq eb’ li ruuchinihom aajuruch’ ate’tz’iib’aq; ut li ruuchinihom xjuruch’ laj bJuda cte’tz’iib’aq; ut li k’a’ru tz’iib’anb’ilaq xb’aan li ruuchinihom aajuruch’, ut jo’kan ajwi’ li k’a’ru tz’iib’anb’ilaq xb’aan li ruuchinihom xjuruch’ laj Juda, te’nimanq ut te’xjunaji rib’, choq’ re dxsachb’al li b’alaq’il tzol’leb’ ut xkub’sinkil li wech’ok-ib’, ut xxaqab’ankil li tuqtuukilal sa’ xyanqeb’ li ruuchinihom aajuruch’, ut exk’amb’aleb’ fchixnawb’al chirix lix yuwa’eb’ sa’ roso’jikeb’ li kutan, ut chixnawb’al ajwi’ chirix lin sumwank, chan li Qaawa’.
Ut sa’ xyi chaq xq’unal lix metz’ew a’an taakawob’resiiq xmetz’ew, sa’ li kutan naq taatiklaaq lin k’anjel sa’ xyanqeb’ chixjunil lin tenamit, re aak’ojob’ankil wi’chik, at xjunkab’al laj Israel, chan li Qaawa’.
Ut jo’ka’in ki’aatinak laj Jose jo’ profeet, kixye: K’ehomaq reetal, laj ilol na’leb’ a’an li Qaawa’ taarosob’tesi, ut eb’ li neke’sik’ok re xsachb’al te’sache’q xna’leb’; xb’aan naq li yeechi’inb’il na’leb’ a’in, li xink’ul rik’in li Qaawa’, chirix li ruuchinihom injuruch’, taatz’aqloq ru.
K’ehomaq reetal, ninnaw chi tz’aqal naq taatz’aqloq ru li yeechi’inb’il na’leb’ a’in; Ut ataak’ab’a’iiq jo’ chanru ink’ab’a’; ut a’anaq ajwi’ bxk’ab’a’ lix yuwa’.
Ut a’an chanchanaq ajwi’ jo’ laa’in; xb’aan naq li k’a’ru tixk’e li Qaawa’ chi k’ute’k rik’in li ruq’, rik’in xwankil li Qaawa’ tixk’am lin tenamit sa’ li kolb’a-ib’.
Relik chi yaal, jo’ka’in ki’aatinak laj Jose jo’ profeet: Ninnaw chi tz’aqal li na’leb’ a’in, jo’ chanru naq ninnaw chi tz’aqal chirix li yeechi’inb’il chirix laj Moises, xb’aan naq li Qaawa’ kixye we, laa’in atinkoleb’ rix laa wiyajil chi junelik.
Ut li Qaawa’ kixye: Laa’in tinwaklesi jun aj Moises, ut tink’e wankilal re sa’ jun li xuq’; ut tink’e xchaab’ilal xna’leb’ chi tz’iib’ak.
A’b’anan ink’a’ tinwach’ab’ li ru’uj raq’ re taa’aatinaq chi naab’al, xb’aan naq ink’a’ tink’e xmetz’ew chi aatinak.
A’b’anan atintz’iib’a lin chaq’rab’ choq’ re, rik’in ru’uj tz’aqal li wuq’; ut tinxaqab’ jun aj byehol aatin choq’ re.
Ut li Qaawa’ kixye ajwi’ we: Laa’in tinwaklesinq choq’ re li ruuchinihom aajuruch’; ut tink’uub’ jun aj yehol aatin choq’ re.
Ut laa’in, k’e reetal, laa’in tink’e re a’an naq tixtz’iib’a lix tz’iib’ahomeb’ li ruuchinihom aajuruch’ choq’ re li ruuchinihom aajuruch’, ut laj yehol aatin re aajuruch’ tixch’olob’ chaq.
Ut li aatin tixtz’iib’a a’anaq li aatin li na’ajman ru sa’ xchaab’ilal inna’leb’ naq taaxik re li aruuchinihom aajuruch’.
Ut taawanq chanchan jo’ li ruuchinihom aajuruch’ ke’xjap re chiraatinankileb’ chaq bsa’ li poqs; xb’aan naq laa’in ninnaw ru lix paab’aaleb’.
Ut eb’ a’an ate’xjap chaq re sa’ li poqs; relik chi yaal, li jalb’a-k’a’uxlej reheb’ li ras riitz’in, chirix naq numenaq k’iila tasal tenamit chirixeb’.
Ut taak’ulmanq naq taaxik lix yaab’ xkuxeb’, jo’ chanru lix ch’olch’ookil ru li raatineb’.
Sa’ xk’ab’a’ lix paab’aaleb’ taa’elq chaq li araatineb’ sa’ xtz’uumal we, ut taawulaq rik’ineb’ li ras riitz’in xkomoneb’ li ruuchinihom aajuruch’; ut lix q’unal xmetz’ew li raatineb’ tinkawob’resi rik’in lix paab’aaleb’, re naq jultikanb’ilaq lin sumwank li kink’uub’ choq’ reheb’ laa yuwa’.
Ut anajwan, k’e reetal at Jose li walal, jo’ka’in naq ki’aatinak lin najter yuwa’ ajo’ profeet.
Jo’kan ut, sa’ xk’ab’a’ li sumwank a’in osob’tesinb’ilat; xb’aan naq ink’a’ te’sache’q laa wiyajil, xb’aan naq eb’ a’an te’ab’inq chiru li aatin sa’ li hu.
Ut taawakliiq jun li kaw xmetz’ew sa’ xyanqeb’, li taab’aanunq re naab’al li chaab’ilal, rik’in aatin jo’ ajwi’ rik’in k’anjel, ut taawanq choq’ k’anjeleb’aal sa’ ruq’ li Dios, rik’in paab’aal q’axal nim, re xk’anjelankil li ninqi sachb’a-ch’oolej, ut xb’aanunkil li k’a’ru xnimal ru sa’ rilob’aal li Dios, re taak’ehe’q chi uxmanq naab’al li k’ojob’ank wi’chik re lix junkab’al laj Israel, ut re li riyajileb’ laa was.
Ut anajwan, osob’tesinb’ilat, at Jose.
K’e reetal, toj ka’ch’inat; jo’kan ut, chat-ab’inq chiru li raatin laa was aj Nefi, ut taab’aanumanq aawe jo’ chanru ajwi’ li aatin li kinye.
Chijultiko’q aawe li raatin laa yuwa’ li kamk re.
Amen.
 Ut anajwan k’ehomaq reetal, ex was wiitz’in, nawaj eeraatinankil, xb’aan naq laa’in, aj Nefi, ink’a’ nawaj xkanab’ankil naq teek’oxla naq laa’ex q’axal wi’chik tiik eech’ool chiruhaqeb’ laj Gentil.
Xb’aan naq k’ehomaq reetal, wi ink’a’ nekepaab’eb’ lix taqlahom li Dios, tex’oso’q ajwi’ chi jo’kan chejunilex; ut rik’in li aatin li yeeb’il, ink’a’ na’aje’ naq teek’oxla naq te’sache’q laj Gentil chi tz’aqal tz’aqal.
Xb’aan naq k’ehomaq reetal, ninye eere naq jo’ k’ihaleb’ laj Gentil li te’xjal xk’a’uxleb’, a’aneb’ lix tenamit li Qaawa’ are li sumwank; ut jo’ k’ihaleb’ laj bJudio li ink’a’ te’xjal xk’a’uxl te’tz’eqe’q; xb’aan naq li Qaawa’ maa’ani aj-ik’in na’ok sa’ sumwank, ka’ajwi’ rik’ineb’ li cneke’jalok xk’a’uxl ut neke’xpaab’ li Ralal, a’an lix Santil Dios laj Israel.
Ut anajwan, nawaj aatinak ka’ch’inaq chik jo’ profeet chirixeb’ laj Judio ut laj Gentil.
Xb’aan naq chirix naq taak’utmanq li hu li kin’aatinak wi’, ut taatz’iib’amanq choq’ reheb’ laj Gentil, ut taak’ehe’q wi’chik xtz’apb’al choq’ re li Qaawa’, te’wanq naab’al li ate’paab’anq re li aatin li tz’iib’anb’il; ut bte’xk’am rik’in li rela’ li qiyajil.
Toja’ ut naq eb’ li rela’ li qiyajil te’xnaw chiqix laa’o, chan ru naq koo’el chaq Jerusalen, ut naq a’aneb’ ralal xk’ajoleb’ laj Judio.
Ut taach’olob’amanq lix evangelio li Jesukristo asa’ xyanqeb’; jo’kan naq btaak’ojob’aaq wi’chik cxnawomeb’ chirixeb’ lix yuwa’eb’, jo’ ajwi’ xnawomeb’ chirix li Jesukristo, jo’ kiwan chaq sa’ xyanqeb’ lix yuwa’eb’.
Toja’ ut naq te’saho’q sa’ xch’ool; xb’aan naq te’xnaw naq a’an jun li osob’tesink ke’xk’ul sa’ ruq’ li Dios; ut lix lep li q’ojyin taa’ok chi t’ane’k chaq sa’ ru; ut moko taanume’q ta k’iila tasal tenamit sa’ xyanqeb’, naq te’ok choq’ jun tenamit saqeb’ ru ut asa rilb’aleb’.
Ut taak’ulmanq naq eb’ laj aJudio li jek’inb’ileb’ bte’ok ajwi’ chixpaab’ankil li Kristo, ut te’xtikib’ xch’utub’ankil rib’ chiru lix b’een li ch’och’; ut li jo’ k’ihal reheb’ te’paab’anq re li Kristo te’ok ajwi’ choq’ jun tenamit sa rilb’al.
Ut taak’ulmanq naq li Qaawa’ Dios tixtikib’ lix k’anjel sa’ xyanqeb’ chixjunil li tenamit, junkab’al, aatinob’aal, ut teepal, re taa’uxmanq xk’ojob’ankil wi’chik lix tenamit sa’ xb’een li ruchich’och’.
Ut rik’in tiikilal li aQaawa’ Dios btixraq aatin chirixeb’ li neb’a’, ut taach’iilanq rik’in juntaq’eetalil choq’ reheb’ li ctuulan re li ruchich’och’.
Ut a’an tixsak’ li ruchich’och’ rik’in xxuq’ li re; ut rik’in li namusiq’ak wi’ lix tz’uumal re tixkamsiheb’ laj maak.
Xb’aan naq chi seeb’ taachalq axq’ehil naq li Qaawa’ Dios tixk’anjela jun li nimla bjachok-ib’ sa’ xyanq li tenamit, ut tixsacheb’ laj maak; a’ut ctixkol xyu’ameb’ lix tenamit, relik chi yaal, us ta taa’uxq naq tento dtixsacheb’ laj maak rik’in xam.
Ut li atiikilal taawanq choq’ xk’aamal lix yiitoq, ut li tiikilal chi paab’ank choq’ xk’aamal lix juruch’.
aToja’ ut naq li xojb’ taawanq rochb’een li karneer, ut taayoklaaq li hix rochb’een li saaj yuk, ut sa’ wotzil li ch’ina wakax rochb’een li saaj kaqkojl ut li ketomq nimob’resinb’il xtib’el; ut jun li ch’ina al tixk’ameb’ xb’e.
Ut li wakax ut li oso te’tzekanq; eb’ li ral, wotz te’yoklaaq; ut li kaqkojl tixk’ux li ichaj chanchan li b’ooyx.
Ut li ch’ina al natu’uk taab’atz’unq chire rochoch li ik’b’olay, ut li ch’ina al ink’a’ chik natu’uk tixk’e li ruq’ sa’ xsok li k’amb’olay.
Ink’a’ te’rahob’tesinq chi moko te’sachoq sa’ chixjunil lin santil tzuul, xb’aan naq taanujaq li ruchich’och’ rik’in xnawb’al chirix li Qaawa’ jo’ chanru naq nujenaq li palaw rik’in ha’.
Jo’kan naq taak’ehe’q chi nawmank li k’a’aq re ru chirix achixjunileb’ li tenamit; relik chi yaal, chixjunil li k’a’aq re ru btaak’utb’esimanq chiruheb’ li ralal xk’ajoleb’ li winq.
Maak’a’ k’a’ru muqmu li ink’a’ ta ataak’utb’esimanq; maak’a’ junaq k’anjel re q’ojyin li ink’a’ ta taak’ute’q chi saqenkil; ut maak’a’ k’a’ru tz’aptz’o ta sa’ li ruchich’och’ li ink’a’ taahite’q.
Jo’kan ut, chixjunil li k’a’aq re ru li k’utb’esinb’il chaq chiruheb’ li ralal xk’ajoleb’ li winq taak’utb’esimanq sa’ li kutan a’an; ut laj Satanas amoko taawanq ta chik xwankil sa’ xb’een lix ch’ooleb’ li ralal xk’ajoleb’ li winq chiru naab’al kutan.
Ut anajwan, ex was wiitz’in raarookex inb’aan, nink’e xraqik inyehom.
 Ut anajwan laa’in, aj Nefi, nink’e xraqik eeraatinankil ajo’ profeet, ex was wiitz’in raarookex inb’aan.
Ut moko naru ta nintz’iib’a yal ta junjunq li k’a’aq re ru, li ninnaw naq tento taak’ulmanq chi yaal; chi moko naru tintz’iib’a yal ta junjunq li raatin laj Jakob li wiitz’in.
Jo’kan ut, tz’aqalin rik’in li k’a’aq re ru ak xintz’iib’a, ka’aj chik junjunq li aatin tento tinye chirix li atzol’leb’ re li Kristo; jo’kan ut, texwaatina chi saqen ru, jo’ chanru lix saqenkil ru lin ch’olob’ahom jo’ profeet.
Xb’aan naq nasaho’ li waam rik’in li k’a’ru saqen ru; xb’aan naq chi jo’ka’in nak’anjelak li Qaawa’ Dios sa’ xyanqeb’ li ralal xk’ajoleb’ li winq.
Xb’aan naq li Qaawa’ Dios anakutanob’resink re li k’a’uxlej; xb’aan naq naraatinaheb’ li winq jo’ chanru li braatinob’aaleb’, re te’xtaw ru.
Jo’kan ut, nawaj raj naq chijultiko’q eere naq kexwaatina chirix li aprofeet a’an li kixk’ut li Qaawa’ chiwu, li taakub’sinq xha’ lix bKarneer li Dios, li taa’isinq re lix maak li ruchich’och’.
Anajwan ut, wi lix Karneer li Dios, li tz’aqal sant, taa’aje’q naq atakub’siiq xha’ rik’in ha’, re xtz’aqob’resinkil ru chixjunil li tiikilal, k’a’jo’ wi’chik naq na’aje’ chiqu laa’o li moko santo ta, naq taakub’eeq qaha’, relik chi yaal, rik’in ajwi’ li ha’!
Ut anajwan, tinpatz’ raj eere, ex was wiitz’in raarookex inb’aan, chan ru naq lix Karneer li Dios kixtz’aqob’resi ru chixjunil li tiikilal sa’ xk’ulb’al li kub’iha’ rik’in ha’?
Ma ink’a’ nekenaw naq sant a’an?
A’ut us ta sant, naxk’ut chiruheb’ li ralal xk’ajoleb’ li winq naq sa’ li tz’ejwalej naxtuulanob’resi rib’ chiru li Yuwa’b’ej, ut naxk’ut xyaalal re li Yuwa’b’ej naq ataa’ab’inq chiru rik’in xpaab’ankil lix taqlahom.
Jo’kan ut, chirix naq kikub’e xha’ rik’in ha’, li Santil Musiq’ej kikub’e sa’ xb’een ajo’ jun bmukuy.
Ut jo’kan wi’chik, naxk’ut chiruheb’ li ralal xk’ajoleb’ li winq lix laatz’al ru li b’e, ut lix ka’ch’inal ru li aokeb’aal, li tento te’ok wi’, rik’in naq a’an kixk’ut chiruheb’ rik’in xb’aanuhom li tento taa’uxq.
Ut a’an kixye reheb’ li ralal xk’ajoleb’ li winq: aTaaqehin laa’at.
Jo’kan ut, ex was wiitz’in raarookex inb’aan, ma naru btaqataaqe li Jesus wi moko wan ta qach’ool chixpaab’ankil lix taqlahom li Yuwa’b’ej?
Ut li Yuwa’b’ej kixye: Chejal eek’a’uxl, chejal eek’a’uxl, ut chikub’eeq eeha’ sa’ lix k’ab’a’ li Walal raaro inb’aan.
Ut jo’kan ajwi’, kichal lix yaab’ xkux li K’ajolb’ej wik’in, kixye: Ani nakub’e xha’ sa’ lin k’ab’a’, re a’an li Yuwa’b’ej atixk’e li Santil Musiq’ej, jo’ we laa’in; jo’kan ut, btaaqehomaqin laa’in, ut b’aanuhomaq li k’a’aq re ru kineeril chixb’aanunkil.
Jo’kan ut, ex was wiitz’in raarookex inb’aan, ninnaw naq wi teetaaqe li K’ajolb’ej chi anchal li rajom eech’ool, chi maajun ka’pak’alil ut maajun b’alaq’il nekeb’aanu chiru li Dios, chi tiik b’an eerajom, rik’in xjalb’al eek’a’uxl chirix lee maak, rik’in xk’utb’al xyaalal re li Yuwa’b’ej naq wan eech’ool chixk’ulb’al sa’ eeb’een lix k’ab’a’ li Kristo rik’in akub’iha’—relik chi yal, rik’in xtaaqenkil lee Qaawa’ ut laj Kolol eere taq’a sa’ li ha’, jo’ chanru li raatin, k’ehomaq reetal, chirix a’an teek’ul li Santil Musiq’ej; relik chi yaal, chirix a’an nachal li bkub’iha’ re xam ut re li Santil Musiq’ej, ut chirix a’an texruuq chi aatinak rik’in craatinob’aaleb’ li anjel, ut chixjapb’al eere re xnimankil ru lix Santil Dios laj Israel.
A’ut k’ehomaq reetal, ex was wiitz’in raarookex inb’aan, jo’ka’in kichal lix yaab’ xkux li K’ajolb’ej wik’in, kixye: Chirix naq xejal eek’a’uxl rik’in lee maak, ut xek’ut xyaalal re li Yuwa’b’ej naq wan eech’ool chixpaab’ankil lin taqlahom, rik’in li kub’iha’ re ha’, ut ak xek’ul li kub’iha’ re xam ut re li Santil Musiq’ej, ut nekexru chi aatinak rik’in jun li ak’ aatinob’aal, relik chi yaal, rik’in raatinob’aaleb’ li anjel, ut chirix a’in atineetz’eqtaana, bq’axal us wi’chik raj choq’ eere naq ink’a’ raj xenaw wu.
Ut kiwab’i jun xyaab’ kuxej chalenaq chaq rik’in li Yuwa’b’ej, kixye: Relik chi yaal, li raatin li Raaro inb’aan, yaal ut paab’ajel.
Ani nakuyuk toj sa’ roso’jik, a’an li taakole’q.
Ut anajwan, ex was wiitz’in raarookex inb’aan, xb’aan a’in ninnaw naq wi jun li winq ink’a’ ataakuyuq toj sa’ roso’jik sa’ xb’aanunkil lix bb’aanuhom li Ralal li yo’yookil Dios, ink’a’ taaruuq chi kole’k.
Jo’kan ut, cheb’aanu li k’a’aq re ru kinye eere naq kiwil naq tixb’aanu lee Qaawa’ laj Tojol eerix; xb’aan naq choq’ re li ajom a’in naq xk’ute’ chiwu, re teenaw li okeb’aal li tento tex’ok wi’.
Xb’aan naq li okeb’aal li tento tex’ok wi’ a’an li jalb’a-k’a’uxlej ut li akub’iha’ rik’in ha’; ut chirix a’an nachal li brisinkil lee maak xb’aan xam ut xb’aan li Santil Musiq’ej.
Ut chirix a’an wankex sa’ li alaatz’ ut ka’ch’in ruhil bb’e a’in li nak’amok sa’ li junelik yu’am; relik chi yaal, chirix a’an xex’ok chiru li okeb’aal; xeb’aanu jo’ chanru lix taqlahom li Yuwa’b’ej ut li K’ajolb’ej; ut xek’ul li Santil Musiq’ej, li cnaxk’ut xyaalaleb’ li Yuwa’b’ej ut li K’ajolb’ej, re taatz’aqloq ru li k’a’ru kixyeechi’i chaq a’an, naq wi tex’ok sa’ li b’e, texk’uluq.
Ut anajwan, ex was wiitz’in raarookex inb’aan, chirix naq xex’ok sa’ li laatz’ ut ka’ch’in ruhil b’e a’in, tinpatz’ eere ma ab’aanunb’il chixjunil?
K’ehomaq reetal, ninye eere, Ink’a’; xb’aan naq moko xexwulak ta toj arin, ka’ajwi’ xb’aan li raatin li Kristo, chi ink’a’ na’eek’an lee bpaab’aal chirix, chi ckanab’anb’il anchal eerib’ chiru lix k’ulub’ejil a’an li kaw xmetz’ew chi kolok.
Jo’kan ut, tento ateetiikisi eerib’ chi uub’ej chi xaqxookex junelik rik’in li Kristo, rik’in tz’aqal xlemtz’unkil li byo’onink, ut rik’in crahok choq’ re li Dios ut reheb’ chixjunil li winq.
Jo’kan ut, wi teetiikisi eerib’ chi uub’ej rik’in xtzekankil xsahil li raatin li Kristo, ut dtexkuyuq toj sa’ roso’jik, k’ehomaq reetal, jo’ka’in naxye li Yuwa’b’ej: Taawanq eeyu’am chi junelik.
Ut anajwan, k’ehomaq reetal, ex was wiitz’in raarookex inb’aan, a’in li ab’e, ut bmaajun chik b’e chi moko ck’ab’a’ej wan chi k’eeb’il rub’el choxa li taaruuq taakole’q wi’ li winq sa’ li rawa’b’ejihom li Dios.
Ut anajwan, k’ehomaq reetal, a’in li dtzol’leb’ re li Kristo, ut li junaj ut tz’aqal yaal tzol’leb’ re li eYuwa’b’ej, ut re li K’ajolb’ej, ut re li Santil Musiq’ej, a’an fjunaj chi Dios, chi maak’a’ roso’jik.
Amen.
 Ut anajwan k’ehomaq reetal, ex was wiitz’in raarookex inb’aan, nink’oxla naq neketz’il b’ayaq rix sa’ lee ch’ool chirix li k’a’ru tento teeb’aanu naq akaq xex’ok chiru li b’e.
A’ut k’ehomaq reetal, k’a’ut naq neketz’il rix li k’a’aq re ru a’in sa’ lee ch’ool?
Ma ink’a’ jultik eere naq kinye eere naq chirix naq axek’ul li Santil Musiq’ej texruuq chi aatinak rik’in braatinob’aaleb’ li anjel?
Anajwan ut, chan put ru texruuq chi aatinak rik’in raatinob’aaleb’ li anjel wi ta maawa’ xb’aan li Santil Musiq’ej?
Eb’ li aanjel neke’aatinak rik’in lix wankil li Santil Musiq’ej, jo’kan naq neke’xye li raatin li Kristo.
Jo’kan naq kinye eere, bchetzeka xsahil li raatin li Kristo, xb’aan naq k’ehomaq reetal, li raatin li Kristo tixye eere chixjunil li k’a’aq re ru tento teeb’aanu.
Jo’kan naq anajwan, chirix naq kinye li aatin a’in, wi ink’a’ neketaw ru, a’anaq sa’ xk’ab’a’ naq aink’a’ nekexpatz’ok, chi moko nekextoch’ok; jo’kan naq moko k’amb’ilex ta sa’ li saqen, tento b’an tex’oso’q sa’ li q’ojyin.
Xb’aan naq k’ehomaq reetal, ninye wi’chik eere naq wi tex’ok chiru li b’e, ut teek’ul li Santil Musiq’ej, a’an tixk’ut cheru chixjunil li k’a’aq re ru tento teeb’aanu.
K’ehomaq reetal, a’in li tzol’leb’ re li Kristo, ut maajun chik tzol’leb’ taak’ute’q toj chirix naq atixk’utb’esi rib’ cheru sa’ li tz’ejwalej.
Ut naq tixk’utb’esi rib’ cheru sa’ li tz’ejwalej, li k’a’aq re ru tixye eere, a’anaq teek’e eech’ool chixb’aanunkil.
Ut anajwan laa’in, aj Nefi, maak’a’ chik naru tinye; li Musiq’ej nikinixram chi aatinak, ut ninkana chi ra inch’ool sa’ xk’ab’a’ lix amaak’a’il lix paab’aaleb’, ut lix maa’usilaleb’, ut lix maak’a’il lix nawomeb’, ut lix jipil lix k’a’uxleb’ li winq; xb’aan naq ink’a’ te’raj xsik’b’al li na’leb’, chi moko xtawb’al ru li xninqal ru na’leb’, naq k’eeb’il reheb’ chi bsaqen ru, jo’ chanru li q’axal saqen ruhil aatin.
Ut anajwan, ex was wiitz’in raarookex inb’aan, nink’e reetal naq toj nekexk’oxlank sa’ lee ch’ool, ut naraho’ inch’ool naq tento texwaatina chirix li na’leb’ a’in.
Xb’aan naq wi ta tex’ab’inq chiru li Musiq’ej li natzolok re jun li winq chi atijok, teenaw raj naq tento textijoq, xb’aan naq li bmaa’us aj musiq’ej ink’a’ naxtzol jun li winq re taatijoq; naxtzol b’an re naq ink’a’ taatijoq.
A’b’an k’ehomaq reetal, ninye eere naq ajunelik tento textijoq, ut ink’a’ taach’inanq eech’ool; naq moko teeb’aanu ta k’a’ruhaq choq’ re li Qaawa’, ka’ajwi’ wi xb’een wa textijoq chiru li Yuwa’b’ej sa’ lix bk’ab’a’ li Kristo, re naq a’an taarosob’tesi choq’ aawe li b’aanunb’il aab’aan, re naq li b’aanunb’il aab’aan taaruuq taawanq choq’ re lix cchaab’ilal laa waam.
 Ut anajwan laa’in, aj Nefi, ink’a’ ninru chixtz’iib’ankil chixjunil li k’a’aq re ru kik’utman sa’ xyanq lin tenamit, chi moko akaw ta inmetz’ew chi tz’iib’ak jo’ chanru chi aatinak; xb’aan naq jo’q’e bna’aatinak junaq winq xb’aan lix wankil li Santil Musiq’ej, lix wankil li Santil Musiq’ej naxk’am sa’ xch’ooleb’ li ralal xk’ajoleb’ li winq.
A’ut k’ehomaq reetal, wankeb’ naab’al li aneke’xkawob’resi li raameb’ chiru li Loq’laj Musiq’ej, re naq maak’a’aq xna’aj rik’ineb’; jo’kan naq neke’xtz’eq chirixeb’ naab’al li na’leb’ li tz’iib’anb’il, ut neke’ril chanchan k’a’aq re ru maak’a’ xloq’al.
A’ut laa’in, aj Nefi, xintz’iib’a li k’a’ru xintz’iib’a, ut laa’in nink’oxla naq nim axloq’al, ut q’axal wi’chik choq’ reheb’ lin tenamit.
Xb’aan naq rajlal bnintijok chirixeb’ chi kutan, ut lix naq’ wu naxt’aqresi xsok injolom chi q’eq sa’ xk’ab’a’eb’, ut nin’elajin chiru lin Dios rik’in paab’aal, ut ninnaw naq a’an taarab’i lin tij.
Ut ninnaw naq li Qaawa’ Dios taarosob’tesi lin tij choq’ re lix chaab’ilal lin tenamit.
Ut li aatin li kintz’iib’a sa’ xq’unal inmetz’ew, taak’ehe’q axkawilal xmetz’ew chiruheb’, xb’aan naq bnaxq’unb’esiheb’ xch’ool chixb’aanunkil li us; naxk’eheb’ chixnaw chirixeb’ lix yuwa’eb’; ut na’aatinak chirix li Jesus, ut naxq’unb’esiheb’ xch’ool chixpaab’ankil a’an, ut chi kuyuk toj sa’ li roso’jik, a’an li yu’am chi cjunelik.
Ut akaw na’aatinak chirix li maak, jo’ chanru lix bsaqenkil ru li yaal; jo’kan ut, maajun winq taachalq xjosq’il rik’in li aatin xintz’iib’a, ka’ajwi’ wi na’oken rik’in lix musiq’ laj tza.
Ninnima inloq’al rik’in li k’a’ru saqen ru; ninnima inloq’al rik’in li yaal; ninnima inloq’al rik’in lin Jesus, xb’aan naq a’an axtoj rix li waam chiru li xb’alb’a.
Wan arahok wik’in choq’ re lin tenamit, ut nim inpaab’aal chirix li Kristo naq k’iila aamej teb’ink’ul chi maak’a’eb’ xtz’ajnil sa’ lix raqleb’aal aatin.
Wan rahok wik’in choq’ re laj aJudio—ninye laj Judio, xb’aan naq ninye, eb’ li kin’el wi’ chaq.
Wan ajwi’ wik’in li rahok choq’ reheb’ laj aGentil.
A’ut k’ehomaq reetal, maajun reheb’ a’in taaruuq taawanq wi’ inyo’onihom wi ink’a’ bte’xk’am wi’chik rib’ sa’ usilal rik’in li Kristo, ut te’ok sa’ li cka’ch’in ruhil okeb’aal a’an, ut dte’b’eeq chiru li elaatz’il b’e li naxik sa’ li yu’amej, ut te’kanaaq chi b’eek sa’ li b’e toj taaraqe’q xkutankil li yalok-ix.
Ut anajwan, ex was wiitz’in raarookex inb’aan, jo’ ajwi’ at Judio, ut chejunilex lix maril li ruchich’och’, chex’ab’inq chiru li aatin a’in ut achepaab’ li Kristo; ut wi ink’a’ nekepaab’ li aatin a’in chepaab’ li Kristo.
Ut wi teepaab’ li Kristo, teepaab’ ajwi’ eb’ li baatin a’in, xb’aan naq a’aneb’ li craatin li Kristo, ut a’an kixk’eheb’ we; ut dneke’xk’ut chiruheb’ chixjunil li winq naq tento te’xb’aanu li us.
Ut tz’ilomaq rix laa’ex ma maawa’ ta li raatin li Kristo—xb’aan naq li Kristo tixk’ut cheru, rik’in awankilal ut nimla loq’alil, naq a’an li raatin, sa’ roso’jik li kutan; ut laa’ex ut laa’in taqil qilob’aal chiqib’il qib’ chi xaqxo chiru lix braqleb’aal aatin; ut laa’ex teenaw naq taqlanb’ilin xb’aan a’an chixtz’iib’ankil li k’a’aq re ru a’in, us ta wan xq’unal inmetz’ew.
Ut nintijok chiru li Yuwa’b’ej sa’ lix k’ab’a’ li Kristo naq naab’al qe, wi moko chiqajunil ta, taaruuq tookole’q sa’ li arawa’b’ejihom, sa’ li xnimal ru ut roso’jikil kutan a’an.
Ut anajwan, ex was wiitz’in raarookex inb’aan, chejunilex li xkomonex lix junkab’al laj Israel, ut chejunilex lix maril li ruchich’och’, nekexwaatina jo’ lix yaab’ xkux junaq li anaxjap chaq re sa’ li poqs: Chinwan, toj taawulaq li xnimal ru kutan a’an.
Ut laa’ex li ink’a’ teeraj xyalb’al lix chaab’ilal li Dios, chi moko xk’eeb’al xloq’al li araatineb’ laj Judio, jo’ ajwi’ li bwaatin laa’in, ut eb’ li aatin li te’eelq chaq sa’ xtz’uumal re lix Karneer li Dios, k’ehomaq reetal, nekexinchaq’rab’i chi junelik q’e kutan, xb’aan naq li aatin a’in ctexxjit sa’ roso’jik li kutan.
Xb’aan naq li k’a’ru nintz’ap chaq sa’ ruchich’och’, taak’ame’q chejitb’al sa’ li araqleb’aal aatin, xb’aan naq jo’ka’in kinixtaqla li Qaawa’, ut tento tin’ab’inq chiru.
Amen.
 Ut anajwan, laa’in, aj Nefi, nin’aatinak chirix li profeetil aatin li ki’aatinak wi’ lin yuwa’, chirix laj aJose, li kik’ame’ Egipto.
Xb’aan naq k’ehomaq reetal, a’an ki’aatinak chi yaal jo’ profeet chirixeb’ chixjunil li riyajil.
Ut li aprofeetil aatin kixye, moko k’i ta li naq’axok re xwankil.
Ut ki’aatinak jo’ profeet chiqix laa’o, ut li jar tasal tenamit qe li toj te’wanq; ut tz’iib’anb’il chiruheb’ li perel ch’iich’ bronce.
Jo’kan ut, chirix naq lin yuwa’ kixk’e xraqik aatinak chirix lix profeetil aatin laj Jose, kixb’oqeb’ li ralal xk’ajol laj Laman, eb’ li ralal ut eb’ lix rab’in, ut kixye reheb’: K’ehomaq reetal, ex walal, ut ex inrab’in, ralal ut xrab’in li axb’een yo’lajenaq chiwu, tinwaj raj naq teek’e eexik chirab’inkil li waatin.
Xb’aan naq li Qaawa’ Dios kixye naq: aA’ yaal jo’ chanru nekepaab’ lin taqlahom, tex’usaaq sa’ li ch’och’; ut a’ yaal jo’ chanru ink’a’ nekepaab’ lin taqlahom, tex’isiiq chaq chiwu.
A’ut k’ehomaq reetal, ex walal ut ex inrab’in, ink’a’ ninru chi kub’eek sa’ inmuqleb’aal chi ink’a’ tinkanab’ jun li aosob’tesink sa’ eeb’een; xb’aan naq k’ehomaq reetal, ninnaw naq wi k’iresinb’ilex chaq sa’ li bb’e tento teek’am, ink’a’ tex’eelq chaq chi sa’.
Jo’kan naq wi majewanb’ilex, k’ehomaq reetal, ninkanab’ li wosob’tesihom sa’ eeb’een, naq taa’isiiq chaq sa’ eeb’een li majewaak, ut taasumeeq sa’ xb’een lix ajolomeb’ lee na’ eeyuwa’.
Jo’kan ut, sa’ xk’ab’a’ li wosob’tesihom, li Qaawa’ Dios aink’a’ tixkanab’ naq tex’oso’q; jo’kan ut, a’an btaaruxtaana eeru ut li ruheb’ lee riyajil chi junelik.
Ut chirix naq lin yuwa’ kixk’e xraqik raatinankileb’ li ralal ut lix rab’in laj Laman, kixtaqla xk’amb’aleb’ chaq li ralal ut lix rab’in laj Lemuel chiru.
Ut kiraatinaheb’, ut kixye: K’ehomaq reetal, ex walal ut ex inrab’in, ralal ut xrab’in lix kab’ walal; k’ehomaq reetal, ninkanab’ eere li osob’tesink kinkanab’ ajwi’ reheb’ li ralal ut lix rab’in laj Laman; jo’kan naq ink’a’ tatsache’q chi junajwa; sa’ roso’jik b’an te’osob’tesiiq laa wiyajil.
Ut kik’ulman naq chirix naq lin yuwa’ kixk’e xraqik raatinankileb’, k’ehomaq reetal, kiraatinaheb’ li ralal laj aIsmael, relik chi yaal, ut chixjunil lix junkab’al.
Ut chirix naq kixk’e xraqik raatinankileb’, kiraatina laj Sam, ut kixye: Osob’tesinb’ilat, ut eb’ laa wiyajil; xb’aan naq laa’at taaweechani li ch’och’ jo’ chanru laj Nefi laa wiitz’in.
Ut eb’ laa wiyajil te’k’ehe’q sa’ ajl rik’in li riyajil a’an; ut tatwanq chanchan jo’ ajwi’ laa wiitz’in, ut eb’ laa wiyajil jo’eb’ li riyajil a’an; ut tat-osob’tesiiq sa’ chixjunil laa kutan.
Ut kik’ulman chirix naq lin yuwa’ aj Lehi kiraatinaheb’ chixjunil lix junkab’al, jo’ chanru li reek’ahom lix ch’ool, ut lix Musiq’ li Qaawa’ li kiwan rik’in, kitix.
Ut kik’ulman naq kikam, ut kimuqe’.
Ut kik’ulman naq moko naab’al ta kutan chirix xkamik, laj Laman ut laj Lemuel ut eb’ li ralal laj Ismael ke’josq’o’ wik’in xb’aan lix tijom li Qaawa’.
Xb’aan naq laa’in, aj Nefi, ki’elajiik chiwu raatinankileb’, jo’ chanru li raatin, xb’aan naq kinye chaq k’iila na’leb’ reheb’, ut jo’kan ajwi’ lin yuwa’, naq toj maji’ nakam, ut naab’al li k’a’ru yeeb’il wan chi tz’iib’anb’il chiruheb’ li ajun ch’ol chik inperel ch’iich’; xb’aan naq li jun raqal li nayehok resil li tenamit wan chi tz’iib’anb’il chiruheb’ lin perel ch’iich’ jun ch’ol chik.
Ut chiru aa’in nintz’iib’a li k’a’ re ru re li waam, ut naab’al reheb’ li loq’laj hu li tz’iib’anb’il chiruheb’ li perel ch’iich’ bronce.
Xb’aan naq nasaho’ li waam rik’ineb’ li loq’laj hu, ut lin ch’ool bnaxtz’ileb’ rix, ut naxtz’iib’aheb’ re cte’tzoloq ut te’chaab’ilo’q li walal ink’ajol.
K’ehomaq reetal, nasaho’ li awaam rik’in li k’a’ru re li Qaawa’, ut lin bch’ool ink’a’ naxkanab’ xtz’ilb’al rix li k’a’aq re ru wilom ut wab’ihom chaq.
A’b’anan, us ta nim axchaab’ilal li Qaawa’, sa’ xk’utb’al chiwu lix ninqal ru ut sachb’a-ch’oolejil k’anjel, lin ch’ool nayaab’ak chixyeeb’al: Aay, bq’axal rahil winqin!
Relik chi yaal, naraho’ lin ch’ool sa’ xk’ab’a’ lin tz’ejwalej; li waam naraho’ sa’ xk’ab’a’eb’ lin maa’usilal.
Sutsuukin, sa’ xk’ab’a’ li aaleek ut li maak li aneke’chal chi junpaat sa’ inb’een.
Ut naq nawaj saho’k sa’ inch’ool, na’aakanak inch’ool sa’ xk’ab’a’eb’ lin maak; a’b’anan, ninnaw ani xinkanab’ wi’ wib’.
Lin Dios xxaqab’ank we; kixk’am inb’e chiru lin ch’a’ajkilal sa’ li yamyookil ch’och’; ut a’an kixkol inyu’am naq kinwan chaq chiru xha’il li nimla chamal ha’.
A’an kinixnujob’resi rik’in lix arahom, toj reetal ki’oso’ intib’el xb’aan.
A’an kixsacheb’ xna’leb’ ali xik’ neke’ilok we, toj reetal naq ke’siksot chiwu.
K’ehomaq reetal, a’an kirab’i lin yaab’ahom chi kutan, ut kixk’e innawom rik’in ak’utb’esinb’il matk’ chi q’eq.
Ut chi kutan xkawu inch’ool chi atijok rik’in nimla metz’ew chiru; relik chi yaal, lix yaab’ inkux kintaqla taqe’q; ut ke’kub’e chaq li anjel ut ke’k’anjelak chiwu.
Ut sa’ xxik’ lix Musiq’ akik’ame’ chaq lin xaqalil sa’ xb’eeneb’ li tzuul q’axal najt xteram.
Ut lix naq’ wu kiril li xninqal ru na’leb’, relik chi yaal, q’axal nim wi’chik chiru li naxkuy junaq winq, jo’kan naq yeeb’il we naq ink’a’ tintz’iib’a.
Jo’kan ut, wi wilom xkomon li na’leb’ a’in q’axal nim, wi li Qaawa’ rik’in xkub’sinkil rib’ choq’ reheb’ li ralal xk’ajoleb’ li winq narula’aniheb’ li winq rik’in li nimla uxtaan a’in, ak’a’ut naq nayaab’ak inch’ool, ut nakana li waam sa’ li ru taq’a re rahil ch’oolejil, ut nalaj lin tib’el, ut nakotz inmetz’ew, sa’ xk’ab’a’ lin ch’a’ajkilal?
Ut k’a’ut naq atinq’axtesi wib’ chiru li maak, sa’ xk’ab’a’ lin tib’el?
Relik chi yaal, k’a’ut naq tink’e wib’ chiru li baaleek, re naq li maa’us taawanq xna’aj sa’ inch’ool, re xsachb’al li ctuqtuukilal wankin wi’, ut re xtawasinkil li waam?
K’a’ut naq ninjosq’o’ sa’ xk’ab’a’ li xik’ na’ilok we?
Ajen, at waam!
Matlub’ chik sa’ li maak.
Chatsaho’q, at inch’ool, ut maak’e chik xna’aj ali xik’ na’ilok re li waam.
Matjosq’o’ chik xb’aaneb’ li xik’ neke’ilok we.
Maakotz chik inmetz’ew xb’aaneb’ lin ch’a’ajkilal.
Chatsaho’q, at inch’ool, ut chat-elajinq chiru li Qaawa’, ut chaye: At Qaawa’, tinnima aawu chi junelik; relik chi yaal, taasaho’q li waam chawix, at inDios, ut li asaqoonaq re lin kolb’al.
At Qaawa’, ma taatoj rix li waam?
Ma tinaakol chaq sa’ ruq’eb’ li xik’ neke’ilok we?
Ma tinaak’e chi siksotk rik’in rilb’al li amaak?
Chiwanq taxaq chi tz’aptz’o rajlal chiwu li roqeb’aal xb’alb’a, rik’in naq ayot’b’il inch’ool, ut tuulan inmusiq’!
At Qaawa’, maatz’ap chiwu li rokeb’aal laa tiikilal, re naq btinb’eeq sa’ xb’ehil li kub’enaqil ru taq’a, re naq k’eeb’ilaq tz’aqal inch’ool sa’ li b’e li ch’olch’o ru!
At Qaawa’, chinaasuti taxaq rik’in xb’aatal laa tiikilal!
At Qaawa’, chak’uub’ taxaq jun inb’e re tin’eeleliq chiruheb’ li xik’ neke’ilok we!
Chatiikob’resi taxaq inb’e chiwu!
Maak’e taxaq junaq tichk’ob’aal sa’ inb’e—chapaa b’an inb’e chiwu, ut maaram taxaq inb’e, a’b’an lix b’eheb’ li xik’ na’ilok we.
At Qaawa’, laa’in xinkanab’ wib’ chawu, ut atinkanab’ wib’ chawu chi junelik.
Ink’a’ btinkanab’ wib’ chiru lix tel li tz’ejwalej; xb’aan naq ninnaw naq majewanb’il li ani cnaxkanab’ rib’ chiru lix tel li tz’ejwalej.
Relik chi yaal, majewanb’il li ani naxkanab’ rib’ chiruheb’ li winq, malaj naxk’e li tz’ejwalej choq’ xtel.
Relik chi yaal, ninnaw naq li Dios taak’ehoq chi anumtajenaq re li ani napatz’ok.
Relik chi yaal, lin Dios tixk’e we, wi bink’a’ ninsach rik’in cpatz’ok; jo’kan naq tintaqsi lix yaab’ inkux aawe; relik chi yaal, tin’elajinq chawu, at inDios, li dsaqoonaq re intiikilal.
K’e reetal, taataqe’q lix yaab’ inkux chi junelik chawu, at insaqoonaq ut lin Dios li junelik nawan.
Amen.
 K’ehomaq reetal, kik’ulman naq laa’in, aj Nefi, kin’elajin chi naab’al chiru li Qaawa’ lin Dios, sa’ xk’ab’a’ lix ajosq’ileb’ li was.
A’ut k’ehomaq reetal, kiniman lix josq’ileb’ chiwix, jo’kan naq ke’xsik’ risinkil lin yu’am.
Relik chi yaal, ke’xwech’i wix, ut ke’xye: Li qiitz’in naxk’oxla ataqlank sa’ qab’een, ut k’a’jo’ li ch’a’ajkilal xqak’ul xmaak a’an, jo’kan ut, qakamsihaq anajwan, re naq ink’a’ chik tootawasiiq sa’ xk’ab’a’ li raatin.
Xb’aan naq k’ehomaq reetal, ink’a’ taqakanab’ a’an chi wanq choq’ aj taqlanel sa’ qab’een, xb’aan naq ak qe laa’o li asb’ej, naq tootaqlanq sa’ xb’een li tenamit a’in.
Anajwan ink’a’ nintz’iib’a chiruheb’ li perel ch’iich’ a’in chixjunil li aatin ke’xwech’i wi’ wix.
Tz’aqalin b’an rik’in xyeeb’al naq ke’xsik’ risinkil inyu’am.
Ut kik’ulman naq li Qaawa’ akinixtij naq laa’in, aj bNefi, tin’eelq chaq rik’ineb’ ut tin’eeleliq chiru li yamyookil ch’och’, wochb’eenaqeb’ chixjunil li te’ajoq re xik chiwix.
Jo’kan ut, kik’ulman naq laa’in, aj Nefi, kink’am lin junkab’al, jo’ ajwi’ laj aTzoram ut lix junkab’al, ut laj Sam, li was, ut lix junkab’al, ut laj Jakob ut laj Jose, wiitz’ineb’, ut jo’kaneb’ ajwi’ li wanab’, ut chixjunileb’ li te’ajoq re xik chiwix.
Ut chixjunileb’ li ke’raj xik chiwix, a’aneb’ li neke’paab’ank re lix btijom ut lix k’utb’esihom li Dios; jo’kan naq ke’ab’in chiru li waatin.
Ut kiqak’am li qamuheb’aal t’ikr ut jo’ k’ihal li k’a’aq re ru kiru chiqu, ut koob’eek chiru li yamyookil ch’och’ chiru lix numik k’iila kutan.
Ut chirix naq koob’eek chiru xnumik k’iila kutan kiqayiib’ li qamuheb’aal t’ikr.
Ut eb’ lin tenamit ke’raj naq taqak’e aNefi choq’ xk’ab’a’ li na’ajej, jo’kan naq Nefi kiqaye re.
Ut chixjunileb’ li ke’wan wik’in ke’xk’e xch’ool naq lix atenamit laj Nefi taayeemanq reheb’.
Ut kiqak’e qach’ool chixpaab’ankileb’ lix raqb’a-aatin, ut lix k’uub’anb’il aatin, ut lix taqlahom li Qaawa’ sa’ chixjunil li k’a’aq re ru, jo’ chanru lix achaq’rab’ laj Moises.
Ut li Qaawa’ kiwan qik’in; ut koo’usa chi numtajenaq, xb’aan naq kiqaw li iyaj, ut kooq’olok wi’chik chi naab’al.
Ut koo’ok chixk’iresinkileb’ li ketomq, ut li teep chi xul, ut li jar paay chi xul wan.
Ut laa’in, aj Nefi, kink’ameb’ ajwi’ chaq li tz’iib’anb’il esil li wan chi tz’iib’anb’il chiruheb’ li aperel ch’iich’ bronce; ut jo’kan ajwi’ li bt’ort’ookil ch’iich’, malaj li ck’utleb’aal b’e, li kikawresiik choq’ re lin yuwa’ xb’aan li ruq’ li Qaawa’, jo’ chanru li k’a’ru tz’iib’anb’il.
Ut kik’ulman naq koo’ok chi usaak chi numtajenaq, ut chi k’ihank sa’ li ch’och’.
Ut laa’in, aj Nefi, kinchap lix ayok’leb’ ch’iich’ laj Laban, ut jo’ chanru a’an kinyiib’ k’iila yok’leb’ ch’iich’, maare anchal te’chalq sa’ qab’een li tenamit aj bLamanita jo’ nayeeman chik reheb’, ut toohe’xsach; xb’aan naq kinnaw chan ru naq xik’ nikine’ril laa’in ut eb’ li walal ink’ajol, ut eb’ li ani intenamit ke’k’ab’a’in.
Ut kintzoleb’ lin tenamit chixkab’lankil li kab’l, ut chi k’anjelak rik’in li k’iila paay chi che’, ut rik’in ach’iich’, ut rik’in kaqi ch’iich’, ut rik’in ch’iich’ bronce, ut rik’in kawil ch’iich’, ut rik’in oor, ut rik’in plaat, ut rik’ineb’ li pek ch’iich’ xsa’ li terto xtz’aq, li kiwan chi q’axal naab’al.
Ut laa’in, aj Nefi, kinkab’la jun li asantil ochoch, ut kinyiib’ jo’ chanru xyiib’ankil li bsantil ochoch re laj Salomon, ka’ajwi’ naq maak’a’ xk’ihal li k’a’aq re ru cterto xtz’aq li okenaq wi’; xb’aan naq ink’a’ neke’tawman sa’ xb’een li ch’och’, jo’kan naq ink’a’ kiru xkab’lankil jo’ chanru lix santil ochoch laj Salomon.
A’b’an lix yiib’ankil chanchan ajwi’ re li santil ochoch re laj Salomon, ut q’axal chaab’il lix k’anjelankil.
Ut kik’ulman naq laa’in, aj Nefi, kink’e naq eb’ lin tenamit te’wanq axsak’ahil, ut naq te’k’anjelaq rik’ineb’ li ruq’.
Ut kik’ulman naq eb’ a’an ke’raj naq tinwanq choq’ axreyeb’.
A’b’anan laa’in, aj Nefi kiwaj naq maak’a’aq junaq rey sa’ xb’eeneb’; a’ut kinb’aanu choq’ reheb’ jo’ chanru li wan wi’ inwankilal.
Ut k’ehomaq reetal, kitz’aqlok ru li raatin li Qaawa’ reheb’ li was, li ki’aatinak wi’ chirixeb’, naq laa’in tinwanq choq’ aj ataqlanel ut aj btzolonel chiruheb’.
Jo’kan ut, laa’in kinwan ajwi’ choq’ aj taqlanel ut aj tzolonel chiruheb’, jo’ chanru lix taqlahom li Qaawa’, toj kiwulak xq’ehil naq ke’xsik’ risinkil inyu’am.
Jo’kan naq kitz’aqlok ru li raatin li Qaawa’ li kinraatina wi’, naq kixye naq: Jo’ chanru naq aink’a’ te’ab’inq chiru laa waatin, te’isiiq chaq chiru li Qaawa’.
Ut k’ehomaq reetal, bke’isiik chaq chiru.
Ut a’an kixkanab’ chi chalk li amajewaak sa’ xb’eeneb’, relik chi yaal, jun li rahil majewaak, sa’ xk’ab’a’ li maa’usilal ke’xb’aanu.
Xb’aan naq k’ehomaq reetal, ke’xkawob’resi li raameb’ chirix, jo’kan naq ke’wan chanchan jun kawil pek; jo’kan naq us ta saqeb’ chaq xtib’el, ut numtajenaq xchaq’aleb’ chaq ru ut bsa rilb’aleb’, re naq ink’a’ te’wulaq chiru lin tenamit li Qaawa’ Dios kixkanab’ chi chalk sa’ xb’eeneb’ jun cxq’eqil li tib’elej.
Ut jo’ka’in naxye li Qaawa’ Dios: Laa’in tink’e axyib’aleb’ ru chiruheb’ laa tenamit, wi ink’a’ neke’xjal xk’a’uxl chirix li maa’usilal neke’xb’aanu.
Ut majewanb’ilaq li riyajil li ani anaxjunaji rib’ rik’ineb’ li riyajil a’an; xb’aan naq eb’ a’an te’majewaaq rik’in ajwi’ li majewank a’an.
Kixye ut li Qaawa’, ut kib’aanuman.
Ut sa’ xk’ab’a’ li majewaak li kiwan sa’ xb’eeneb’, ke’ok choq’ jun tenamit aaj q’em, nujenaqeb’ chi maa’usilal ut chi muqmuukil b’alaq’, ut neke’xsik’ li xul aj yo sa’ li yamyookil ch’och’.
Ut li Qaawa’ Dios kixye we: Eb’ a’an te’wanq choq’ rapleb’ chiruheb’ laa wiyajil, re reek’asinkileb’ xch’ool chinjultikankil; ut wi ink’a’ tinjultiko’q reheb’, ut ink’a’ te’ab’inq chiru li waatin, te’xrapleheb’, toj reetal ajwi’ li sache’k.
Ut kik’ulman naq laa’in, aj Nefi, akiwosob’tesi laj Jakob ut laj Jose re te’wanq choq’ aj tij ut choq’ aj tzolonel sa’ xb’een li ch’och’ re lin tenamit.
Ut kik’ulman naq koowan jo’ chanru li sahil ch’oolejil.
Ut ak kinume’ lajeeb’ xka’k’aal chihab’ qelik chaq Jerusalen.
Ut laa’in, aj Nefi, kintz’iib’a chaq chiruheb’ lin perel ch’iich’ li esil kinyiib’ chaq chirix lin tenamit toj aran.
Ut kik’ulman naq li Qaawa’ Dios kixye we: Taayiib’ chik ajalaneb’ li perel ch’iich’, ut chiruheb’ a’an taatz’iib’a naab’al chi na’leb’ li chaab’il sa’ wilob’aal, choq’ re lix chaab’ilal laa tenamit.
Jo’kan naq laa’in, aj Nefi, re ab’ink chiru lix taqlahom li Qaawa’, xkohin ut kinyiib’eb’ ali perel ch’iich’ a’in li xintz’iib’a wi’ li k’a’aq re ru a’in.
Ut nintz’iib’a li k’a’ru nawulak chiru li Dios.
Ut wi eb’ lin tenamit te’saho’q sa’ xch’ool rik’in li k’a’ru re li Dios, te’saho’q sa’ xch’ool rik’in lin tz’iib’ahom li wan chiruheb’ li perel ch’iich’ a’in.
Ut wi eb’ lin tenamit te’raj xnawb’al li jun raqal ch’olch’o wi’ li esil chirix lin tenamit, tento te’xsik’ sa’eb’ lin perel ch’iich’ jun ch’ol chik.
Tz’aqalin rik’in xyeeb’al naq ak numenaq chaq ka’k’aal chihab’, ut ak wanjenaqo chaq sa’ pleet ut sa’ wech’ok-ib’ rik’ineb’ li qas qiitz’in.
 Li raatin laj Jakob, riitz’in laj Nefi, li kixye re lix tenamit laj Nefi: K’ehomaq reetal, ex was wiitz’in raarookex inb’aan, laa’in, aj Jakob, rik’in naq b’oqb’ilin xb’aan li Dios, ut k’ojob’anb’ilin jo’ chanru lix santil k’anjelil, ut rik’in naq osob’tesinb’ilin xb’aan li was aj Nefi, li nekeril jo’ arey malaj jo’ aj tenq’ahom eere, ut li chapchookex wi’ re taakole’q eerix; k’ehomaq reetal, nekenaw naq q’axal k’i li na’leb’ inyehom eere.
A’ut nekexwaatina wi’chik, xb’aan naq watawom lix chaab’ilal lee raam.
Relik chi yaal, k’a’jo’ naq nink’oxlak cherix; ut laa’ex ajwi’ nekenaw naq junelik wanjenaq chi jo’kan.
Xb’aan naq kin’elajin cheru chi yalb’il anchal inq’e; ut kink’ut cheru li raatin lin yuwa’, ut kexwaatina chirix chixjunil li k’a’aq re ru tz’iib’anb’il, chalen chaq sa’ xyo’ob’tesinkil li ruchich’och’.
Ut anajwan, k’ehomaq reetal, tinwaj raj eeraatinankil chirix li k’a’ru wan, ut li toj taachalq; jo’kan naq tinye eere li raatin laj aIsaias li tz’iib’anb’il.
Ut a’an li aatin kiraj li was naq tinye eere.
Ut nekexwaatina choq’ re lee chaab’ilal, re textzoloq ut teenima xloq’al lix k’ab’a’ lee Dios.
Ut anajwan, li tz’iib’anb’il aatin tinye a’an li kixye laj Isaias chirix chixjunil lix junkab’al laj Israel; jo’kan ut, naru xjuntaq’eetankil eerik’in, xb’aan naq laa’ex xkomonex lix junkab’al laj Israel.
Ut wan chik naab’al li na’leb’ yeeb’il xb’aan laj Isaias li naru xjuntaq’eetankil eerik’in xb’aan naq laa’ex xkomonex lix junkab’al laj Israel.
Anajwan ut, a’an a’in li aatin: aJo’ka’in naxye li Qaawa’ Dios: K’e reetal, tintaqsi li wuq’ reheb’ laj Gentil, ut tinxaqab’ li bweetalil chiruheb’ li tenamit, ut te’xk’ameb’ chaq laa walal sa’eb’ li ruq’, ut eb’ laa rab’in k’amb’ilaqeb’ sa’ xb’eeneb’ xtel.
Ut eb’ li rey te’wanq choq’ yuwa’b’ej aj ch’olanihom aawe, ut li ixqi rey reheb’ choq’ na’b’ej aj ch’olanihom aawe; te’xkub’si rib’ chi ch’och’ chawu, ut te’xreq’ lix poqsil laa woq; ut taanaw naq laa’in li Qaawa’; xb’aan naq ink’a’ te’xutaanaq li ani aneke’oyb’enink we.
Ut anajwan laa’in, aj Jakob, nawaj raj aatinak ka’ch’inaq chirix li aatin a’in.
Xb’aan naq k’ehomaq reetal, li Qaawa’ xk’ut chiwu naq eb’ li ani wankeb’ chaq aJerusalen, li koo’el wi’ chaq laa’o, ak kamsinb’ileb’ chik ut bk’amb’ileb’ chik chi preexil.
A’ut li Qaawa’ xk’ut chiwu naq eb’ a’an ate’sutq’iiq wi’chik.
Ut kixk’ut ajwi’ chiwu naq li Qaawa’ Dios, lix Santil Dios laj Israel, tixk’utb’esi rib’ chiruheb’ sa’ li tz’ejwalej; ut chirix naq tixk’utb’esi rib’ te’xraple ut bte’xk’e chiru krus, jo’ chanru li raatin li anjel li kixye chaq we.
Ut chirix naq te’xkawob’resi li raameb’ ut te’xjipob’resi lix k’a’uxleb’ chirix lix Santil Dios laj Israel, k’ehomaq reetal, taachalq lix araqb’a-aatin lix Santil Dios laj Israel sa’ xb’eeneb’.
Ut taachalq xkutankil naq te’sak’e’q ut te’tawasiiq.
Jo’kan naq chirix naq tiikisinb’ileb’ chaq yalaq b’ar, xb’aan naq jo’ka’in naxye li anjel: naab’aleb’ te’tawasiiq sa’ li tz’ejwalej, ut ink’a’ te’kanab’aaq chi oso’k, sa’ xk’ab’a’ lix tijeb’ li ani tiikeb’ chi paab’ank; eb’ a’an te’jek’iiq, ut te’sak’e’q, ut xik’ te’ile’q; a’ut li Qaawa’ taaruxtaanaheb’ ru, jo’kan ut, anaq te’k’ame’q bchixnawb’al chirix laj Tojol rixeb’, eb’ a’an cte’ch’utub’aaq wi’chik sa’eb’ lix ch’och’ileb’ li reechanihom.
Ut osob’tesinb’ilaqeb’ laj aGentil, eb’ li kitz’iib’ak wi’ li profeet, xb’aan naq k’ehomaq reetal, wi taa’uxq naq te’xjal xk’a’uxl ut ink’a’ te’xpleeti Sion, ut ink’a’ te’xjunaji rib’ rik’in li nimla btz’eqb’eetal iglees a’an, eb’ a’an te’kole’q, xb’aan naq li Qaawa’ Dios tixtz’aqob’resi ru lix csumwank li kixk’uub’ choq’ reheb’ li ralal xk’ajol; ut xb’aan a’in naq li profeet xtz’iib’a li na’leb’ a’in.
Jo’kan naq eb’ li neke’pleetink re Sion, ut re lix tenamit li Qaawa’ re li sumwank, te’xreq’ lix poqsil li roqeb’; ut ink’a’ ate’xutaanaq lix tenamit li Qaawa’.
Xb’aan naq lix tenamit li Qaawa’, a’aneb’ li bneke’oyb’enink re; xb’aan naq eb’ a’an toj neke’royb’eni lix k’ulunik li Mesias.
Ut k’ehomaq reetal, jo’ chanru li raatin li profeet, li Mesias tixxaqab’ wi’chik rib’ axkab’ sut chixk’amb’aleb’ chaq wi’chik; jo’kan naq btixk’utb’esi rib’ chiruheb’ rik’in wankilal ut nimla loq’alil, re cte’sache’q li xik’ neke’ilok reheb’, naq taawulaq xkutankil naq te’xpaab’ a’an; ut maa’ani tixsach li napaab’ank re a’an.
Ut eb’ li ink’a’ neke’paab’ank re, ate’sachmanq, rik’in bxam, jo’ ajwi’ rik’in kaq-sut-iq’, ut rik’in hiik, ut rik’in hoyok kik’, ut rik’in cyajel, ut rik’in we’ej.
Ut te’xnaw naq li Qaawa’ a’an li Dios, lix Santil Dios laj Israel.
aXb’aan naq ma taamaq’e’q tab’i’ chiru li kaw xmetz’ew li yoob’il xb’aan, malaj taakole’q tab’i’ li ani bk’eeb’il chi preexil jo’ chanru li chaq’rab’?
A’ut jo’ka’in naxye li Qaawa’: Lix apreexeb’ li kaw xmetz’ew te’isiiq ajwi’, ut lix yohom li xuwajel te’kole’q chiru; xb’aan naq li bDios Kaw Xmetz’ew ctixkoleb’ chaq lix tenamit re li sumwank.
Xb’aan naq jo’ka’in naxye li Qaawa’: Laa’in tinpleeti li ani taapleetinq aawe— Ut eb’ li neke’rahob’tesink aawe tink’e chixtiweb’ tz’aqal lix tib’eleb’; ut te’kalaaq rik’in tz’aqal lix kik’ileb’ chanchan rik’in ki’il viin; ut chixjunil li tz’ejwalej te’xnaw naq laa’in, li Qaawa’, aj Kololin aawe ut aj aTojolin aawix, li bKaw Xmetz’ew re laj Jakob.
 Relik chi yaal, jo’ka’in ut naxye li Qaawa’: Ma katinkanab’, malaj ut katintz’eqtaana chi junajwa?
Xb’aan naq jo’ka’in naxye li Qaawa’: B’ar wan xhuhil li jachok sumlaak re laa na’?
Ani aj-ik’in katinkanab’, malaj b’arwan reheb’ laj to’ we katink’ayi wi’?
Relik chi yaal, ani aj-e katink’ayi?
K’ehomaq reetal, rik’in lee maa’usilal laa’ex axek’ayi eerib’, ut sa’ xk’ab’a’ li q’etok aatin xeb’aanu, kanab’anb’il lee na’.
Jo’kan ut, naq xink’ulun, maajun winq kiwan; ut naq akinb’oqok, maajun kiwan chi chaq’ok.
At xjunkab’al laj Israel, ma k’osb’il tab’i’ li wuq’ chi yalaq ta chan ru re ink’a’ taaruuq chi tojok-ix, malaj ma maak’a’ tab’i’ inwankilal chi kolok?
K’e reetal, rik’in lin ch’iilahom, ninchaqihob’resi li bpalaw; ninkanab’eb’ choq’ chaqi ch’och’ lix cnima’eb’, ut chi chuho’k lix dkareb’ rik’in naq chaqijenaq li ha’, ut neke’kam xb’aan chaqi-eel.
Nintiqib’ li choxa rik’in aq’eq, ut choq’ xtz’apb’al ru nink’e li bq’es ruhil t’ikr.
Li Qaawa’ Dios xk’e we aru’uj raq’ li tzolb’il, re tinnaw chanru xyeeb’al jun aatin sa’ tz’aqal xq’ehil aawe, at xjunkab’al laj Israel.
Naq lub’luukex, a’an nayo’lek wulaj wulaj.
A’an narajsi ru lin xik chi ab’ink jo’ li tzolb’il.
Li Qaawa’ Dios xte lin axik, ut ink’a’ kinpo’resi inch’ool, chi moko kinsutq’isi wib’ chiwix.
Kink’e xyi li wix re laj asak’onel, ut lix k’atq li we reheb’ li ke’mich’ok re li ismalej.
Moko kinmuq ta li wu chiru li xutaan ut li chuub’ak.
Xb’aan naq li Qaawa’ Dios tinixtenq’a, jo’kan naq ink’a’ taasache’q inna’leb’.
Xb’aan a’in xinxaqab’ li wilob’aal jo’ kawil pek, ut ninnaw naq ink’a’ tinxutaanaq.
Ut li Qaawa’ wan chi nach’, ut a’an naxtiikob’resi wu.
Ani taayaloq ru wik’in?
Chooxaqliiq sa’ wiib’al.
Ani li xik’ na’ilok we?
Chichalq chink’atq, ut tinsak’ rik’in xmetz’ew lix tz’uumal we.
Xb’aan naq li Qaawa’ Dios tinixtenq’a.
Ut chixjunileb’ li ate’jitoq we, k’ehomaq reetal, chixjunileb’ a’an te’q’eelo’q chanchan jun li aq’ej, ut te’tiwe’q chaq xb’aan li saq xul.
Ani wan sa’ eeyanq li naxuwank re li Qaawa’, li na’ab’in chiru alix yaab’ xkux lix moos, ut nab’eek sa’ q’ojyin ut maak’a’ xsaqen?
K’ehomaq reetal, chejunilex li nekexlochok re li xam, li nekesuti li raq’ xam cherix, chexb’eeq sa’ xkutanil alee xam, ut sa’eb’ li raq’ xam xeloch.
A’in li teek’ul sa’ wuq’—texyoklaaq sa’ rahil ch’oolejil.
 Ut anajwan, ex was wiitz’in raarookex inb’aan, xinye eere li na’leb’ a’in tz’iib’anb’il, re teenaw chirix lix asumwank li Qaawa’ li ki’ok wi’ sa’ sumwank rik’in chixjunil lix junkab’al laj Israel— Li kiraatinaheb’ wi’ laj Judio, rik’in xtz’uumaleb’ re lix santil profeet, chalen chaq sa’ xtiklajik, chiru li junjunq tasal tenamit, toj tixtaw xq’ehil naq ate’k’ojob’aaq wi’chik sa’ lix tz’aqal iglees ut xkorral li Dios, naq bte’ch’utub’aaq wi’chik sa’eb’ lix cch’och’il li reechanihomeb’, ut te’xaqab’aaq sa’ chixjunileb’ lix ch’och’ li yeechi’inb’il.
K’ehomaq reetal, ex was wiitz’in raarookex inb’aan, ninye eere li na’leb’ a’in re taasaho’q sa’ eech’ool, ut ateetaqsi lee jolom chi junelik, sa’ xk’ab’a’eb’ li osob’tesink li tixk’ojob’ chaq li Qaawa’ Dios sa’ xb’eeneb’ lee ralal eek’ajol.
Xb’aan naq ninnaw naq maak’a’jo’ naq xexsik’ok, naab’al eere, re teenaw chirix li k’a’aq re ru chalel; jo’kan ut, ninnaw naq laa’ex nekenaw naq tento taalajq ut taakamq li qatib’el; a’b’anan sa’ li aqaxaqalil taqil ru li Dios.
Relik chi yaal, ninnaw naq laa’ex nekenaw naq a’an sa’ li tz’ejwalej tixk’ut rib’ chiruheb’ li wankeb’ chaq Jerusalen, li koo’el wi’ chaq laa’o; xb’aan naq ki’ajman ru naq taawanq sa’ xyanqeb’ a’an; xb’aan naq na’aje’ chiru li nimla aj aYo’ob’tesinel naq a’an tixkanab’ rib’ chi k’ehe’k rub’el xwankileb’ li winq sa’ li tz’ejwalej, ut taakamq choq’ re bchixjunileb’ li winq, re naq chixjunileb’ li winq te’k’ehe’q rub’el xwankil a’an.
Xb’aan naq jo’ chanru naq li kamk numenaq sa’ xb’eeneb’ chixjunil li winq, re taatz’aqloq ru li ak’uub’anb’il na’leb’ aj uxtaan re li nimla aj Yo’ob’tesinel, tento taawanq jun li wankilal re bwaklesink chi yo’yo, ut li wakliik chi yo’yo tento taachalq sa’ xb’een li winq sa’ xk’ab’a’ li ct’ane’k; ut kichal li t’ane’k sa’ xk’ab’a’ li q’etok aatin, ut rik’in naq t’anenaq li winq, dke’isiik chaq chiru li Qaawa’.
Jo’kan naq tento taawanq choq’ axtojb’al rix li maak li bmaak’a’ roso’jik—wi ta moko wan ta choq’ xtojb’al rix li maak li maak’a’ roso’jik, li k’a’ru naq’a ink’a’ raj taaruuq tixk’e chirix li ink’a’ naq’a.
Jo’kan naq tento raj naq kikana li cxb’een raqb’a-aatin kichal sa’ xb’eeneb’ li winq dchi maak’a’aq raj roso’jik.
Ut wi ta jo’kan, li tz’ejwalej a’in tento raj naq kiyokla chi q’aak ut chi poqso’k chaq toj sa’ li ch’och’ li ki’alan chaq re, re naq ink’a’ chik taawakliiq.
Aay, k’a’jo’ lix achaab’ilal xna’leb’ li Dios, li bruxtaan ut li crusilal!
Xb’aan naq k’ehomaq reetal, wi ta ink’a’ chik taawakliiq li dtz’ejwalej, li qamusiq’ tento raj taa’ok rub’el xwankil li anjel a’an li ekit’ane’ chaq chiru li Junelik Dios, ut ki’ok choq’ faj tza, li maajo’q’e chik taawakliiq.
Ut li qamusiq’ ki’ok raj chanchan a’an, ut laa’o raj aj tza, aanjelo raj chiru jun aj tza, ut btootz’ape’q raj chiru li qaDios, ut tookanaaq raj rik’in lix yuwa’il li ctik’ti’, sa’ rahilal, jo’ chanru ajwi’ a’an; relik chi yaal, a’an ajwi’ li dkib’alaq’ink re li xb’een qana’ qayuwa’, li enaxb’aanu rib’ chanchan jun li fanjel re saqen, ut nareek’asiheb’ xch’ool li ralal xk’ajoleb’ li winq re te’ok sa’ gmuqmuukil molam re kamsink ut sa’ li k’iila paay chi muqmuukil k’anjel re q’ojyin.
Aay, k’a’jo’ xchaab’ilal li qaDios, li nakawresink re jun li b’e re too’eeleliq chaq chiru lix chapleb’ li xuwajel josq’ aj xul a’in; relik chi yaal, li josq’ aj xul re li akamk ut li bxb’alb’a, a’an lix kamik li tz’ejwalej ninye re, jo’ ajwi’ xkamik li musiq’ej.
Ut sa’ xk’ab’a’ lix b’ehil li akole’k re li qaDios, lix Santil Dios laj Israel, li bkamk a’in, li kin’aatinak wi’, a’an re li yu’am a’in, tixq’axtesiheb’ lix kamenaq; ut li kamk a’in a’an li muqleb’aal.
Ut li akamk a’in li kin’aatinak wi’, a’an li kamk re li musiq’ej, tixq’axtesiheb’ lix kamenaq; ut li musiq’ejil kamk a’in, a’an li bxb’alb’a; jo’kan naq li kamk ut li xb’alb’a tento te’xq’axtesiheb’ lix kamenaq, ut li xb’alb’a tento tixq’axtesiheb’ li musiq’ej wankeb’ chi preexil aran, ut li muqleb’aal tento tixq’axtesiheb’ li tz’ejwalej li wankeb’ chi preexil aran, ut cte’k’ojob’aaq wi’chik chirib’il rib’ lix tz’ejwaleb’ rik’in lix dmusiq’eb’ li winq; ut a’an xb’aan lix wankilal li wakliik chi yo’yo re lix Santil Dios laj Israel.
Aay, k’a’jo’ xnimal lix ak’uub’anb’il na’leb’ li qaDios!
Xb’aan naq chi junpak’al chik, lix bhilob’aal li Dios tento tixq’axtesiheb’ lix musiq’eb’ li tiikeb’ xch’ool, ut li muqleb’aal tixq’axtesi lix tz’ejwaleb’ li tiikeb’ xch’ool; ut li musiq’ej ut li tz’ejwalej cneke’k’ojob’aak wi’chik sa’ junajil, ut chixjunileb’ li winq neke’ok chi ink’a’ chik neke’q’a, dchi moko chik neke’kam, ut a’aneb’ yo’yookil aamej, etz’aqal re ru lix fna’leb’eb’ chanchano laa’o sa’ li tz’ejwalej, ka’ajwi’ naq tz’aqalaq re ru li qana’leb’.
Jo’kan naq tz’aqalaq re ru li aqana’leb’ chirix chixjunil li bqamaak wan, ut li qatz’ajnil, ut li cqat’ust’uukilal, ut li tiikeb’ xch’ool tz’aqalaqeb’ re ru xna’leb’eb’ chirix lix sahileb’ xch’ool, ut lix dtiikilaleb’, ut etiqtooqeb’ rik’in fxsaqaleb’ ru, relik chi yaal, rik’in gxb’aatal li tiikilal.
Ut taak’ulmanq naq chirix naq akaq xe’nume’ chaq chixjunil li winq sa’ li xb’een kamk a’in toj sa’ li yu’amej, rik’in naq okenaqeb’ sa’ li ink’a’ chik nakam, tento te’k’utunq chiru lix araqleb’aal aatin lix Santil Dios laj Israel; toja’ ut naq taachalq li braqb’a-aatin, toja’ ut naq tento taaraqe’q aatin chirixeb’ jo’ chanru lix santil raqb’a-aatin li Dios.
Ut relik chi yaal, jo’ naq yo’yo li Qaawa’, xb’aan naq a’ li Qaawa’ Dios kiyehok re, ut a’an li araatin li wan chi junelik, li ink’a’ naru bna’oso’, naq eb’ li tiikeb’ xch’ool toj tiikaqeb’ ajwi’ xch’ool; ut eb’ li ctz’ajeb’ ru toj dtz’ajaqeb’ ajwi’ ru; jo’kan naq eb’ li tz’ajeb’ ru, a’aneb’ elaj tza ut eb’ lix anjel; ut te’xik sa’ li fxam li junelik nakana, li kawresinb’il choq’ reheb’; ut li rahilal te’xk’ul chanchan jun gpalaw re xam ut chuhil pek, li nataqe’ xxamlel chi junelik q’e kutan, ut maak’a’ roso’jik.
Aay, k’a’jo’ lix nimal ru ut lix atiikal ru xna’leb’ li qaDios!
Xb’aan naq a’an naxk’e xb’aanunkil chixjunileb’ li raatin, ut xikenaqeb’ chaq sa’ xtz’uumal re, ut tento taatz’aqloq ru lix chaq’rab’.
A’ut k’ehomaq reetal, eb’ li tiikeb’ xch’ool, laj asantil paab’aneleb’ re lix Santil Dios laj Israel, eb’ li xe’paab’ank re lix Santil Dios laj Israel, eb’ li ke’kuyuk re xk’amb’aleb’ li bkrus re li ruchich’och’, ut xik’ ke’ril lix xutaanal, eb’ a’an cte’reechani li drawa’b’ejihom li Dios, li kikawresiik choq’ reheb’ echalen chaq sa’ xk’ojlajik li ruchich’och’, ut te’numtaaq xsahileb’ xch’ool chi fjunelik.
Aay, k’a’jo’ xnimal ru li ruxtaan li qaDios, lix Santil Dios laj Israel!
Xb’aan naq a’an anaxkoleb’ chaq lix santil paab’anel, chiru li bxik’ob’aal josq’ aj xul a’an, a’an laj tza, ut li kamk, ut li cxb’alb’a, ut li palaw a’an re xam ut chuhil pek, a’an li rahilal li maak’a’ roso’jik.
Aay, k’a’jo’ xnimal lix asantilal li qaDios!
Xb’aan naq a’an bnaxnaw chixjunil li k’a’aq re ru, ut maak’a’ k’a’ru wan li ink’a’ ta naxnaw.
Ut a’an nachal sa’ li ruchich’och’ re atixkoleb’ chixjunil li winq wi te’ab’inq chiru lix yaab’ xkux; xb’aan naq k’ehomaq reetal, a’an naxk’ul lix rahileb’ chixjunileb’ li winq, relik chi yaal, lix brahileb’ chixjunil li ani yo’ob’tesinb’il li wan xyu’am, li winq jo’ ajwi’ li ixq ut li kok’al, li wankeb’ sa’ lix junkab’al laj cAdan.
Ut a’an naxk’ul li rahilal a’in re naq taanume’q li wakliik chi yo’yo sa’ xb’eeneb’ chixjunil li winq, re naq chixjunileb’ te’xaqliiq chiru a’an sa’ li nimla kutan re li raqb’a-aatin.
Ut a’an naxtaqlaheb’ chixjunil li winq naq tento ate’xjal xk’a’uxl, ut bte’kub’eeq xha’ sa’ lix k’ab’a’, chi tz’aqal re ru lix paab’aaleb’ chirix lix Santil Dios laj Israel, malaj ut ink’a’ te’ruuq chi kole’k sa’ li rawa’b’ejihom li Dios.
Ut wi ink’a’ te’xjal xk’a’uxl ut te’xpaab’ lix ak’ab’a’, ut ink’a’ te’kub’eeq xha’ sa’ lix k’ab’a’, ut bte’kuyuq toj sa’ roso’jik, tento cte’k’ehe’q sa’ tojb’a-maak; xb’aan naq li Qaawa’ Dios, lix Santil Dios laj Israel, kiyehok re.
Jo’kan ut, a’an kixk’e jun li achaq’rab’, ut b’ar bmaajun chaq’rab’ k’eeb’il, maak’a’ li tojb’a-maak; ut b’ar wi’ maak’a’ li tojb’a-maak, maajun maak nak’ehe’ sa’ xb’eeneb’; ut b’ar wi’ moko k’eeb’il ta li maak sa’ xb’eeneb’, li ruxtaan lix Santil Dios laj Israel wan chik xwankil sa’ xb’eeneb’ sa’ xk’ab’a’ lix tojb’al rix li maak; xb’aan naq kolb’ileb’ chaq xb’aan lix wankilal a’an.
Xb’aan naq lix atojb’al rix li maak naxk’e jo’ nimal elajinb’il xb’aan lix btiik ruhil na’leb’, sa’ xb’eeneb’ chixjunil li ani cmoko k’eeb’il ta li dchaq’rab’ reheb’, re naq kolb’ilaqeb’ chaq chiru li xuwajel josq’ aj xul a’an, a’an li kamk ut li xb’alb’a, ut laj tza, ut li palaw re xam ut chuhil pek, a’an li rahilal li maak’a’ roso’jik; ut neke’k’ojob’aak wi’chik rik’in li Dios a’an li kixk’e reheb’ li ete’musiq’aq wi’, a’an lix Santil Dios laj Israel.
A’b’anan rahilal sa’ xb’een li ani k’eeb’il li achaq’rab’ re, relik chi yaal, li xk’uluk re chixjunil lix taqlahom li Dios, jo’ chanchano laa’o, ut naxq’eteb’, ut naxsachle lix kutankil lix yalb’al rix; xb’aan naq xuwajel lix wanjik a’an.
Aay, li b’alaq’il ak’uub’anb’il na’leb’ a’an re li maa’us!
Aay, lix bjo’maajo’ileb’, ut lix q’unaleb’ xmetz’ew, ut lix majelal xna’leb’eb’ li winq!
Xb’aan naq neke’xk’oxla naq cchaab’ileb’ xna’leb’ naq yal dtzolb’ileb’, ut ink’a’ neke’ab’ink chiru li ena’leb’ k’eeb’il xb’aan li Dios, xb’aan naq neke’xkanab’, ut neke’xk’oxla naq xjuneseb’ rib’ neke’xnaw, jo’kan naq yal jo’maajo’ lix chaab’ilaleb’ xna’leb’ ut maak’a’ na’ok wi’ reheb’.
Ut eb’ a’an te’oso’q.
A’ut chaab’il ajwi’ naq tzolb’ileb’ wi ate’ab’inq chiru li bna’leb’ k’eeb’il xb’aan li Dios.
A’ut rahilal sa’ xb’eeneb’ li ab’ihom, li b’ihomeb’ jo’ chanru li k’a’aq re ru re li ruchich’och’.
Xb’aan naq rik’in naq b’ihomeb’ xik’ neke’rileb’ li bneb’a’, ut neke’xrahob’tesiheb’ li tuulan, ut k’eek’ookeb’ xch’ool chirix lix b’ihomaleb’; jo’kan naq lix b’ihomaleb’ wan choq’ xdioseb’.
Ut k’ehomaq reetal naq te’oso’q ajwi’ lix b’ihomal rochb’eeneb’.
Ut rahilal sa’ xb’eeneb’ li tz’ap xik li ink’a’ ate’ab’inq; xb’aan naq eb’ a’an te’oso’q.
Rahilal sa’ xb’eeneb’ li mutz’ li ink’a’ te’iloq; xb’aan naq eb’ a’an te’oso’q ajwi’.
Rahilal sa’ xb’eeneb’ li moko xk’ulumeb’ ta reetalil li sumwank sa’ xch’ool, xb’aan naq sa’ roso’jik li kutan sak’b’ilaqeb’ rik’in xnawb’al chirix lix maa’usilaleb’.
Rahilal sa’ xb’een alaj tik’ti’, xb’aan naq a’an taatz’eqe’q taq’a sa’ bxb’alb’a.
Rahilal sa’ xb’een laj kamsinel li anakamsin chi wan sa’ xch’ool, xb’aan naq a’an btaakamq.
Rahilal sa’ xb’eeneb’ li neke’b’aanunk re li ayumb’eetak ko’b’eetak, xb’aan naq eb’ a’an te’tz’eqe’q taq’a sa’ xb’alb’a.
Relik chi yaal, rahilal sa’ xb’eeneb’ li aneke’loq’onink reheb’ li pak’b’il dios, xb’aan naq laj tza reheb’ chixjunil laj tza nasaho’ sa’ xch’ool rik’ineb’ a’an.
Jo’kan ut, rahilal sa’ xb’eeneb’ chixjunil li neke’kam sa’ lix maak; xb’aan naq ate’sutq’iiq rik’in li Dios, ut te’ril li rilob’aal, ut toj te’wanq sa’ lix maakeb’.
Aay, Ex was wiitz’in raarookex inb’aan, chijultiko’q eere lix xik’ob’aalil li q’etok aatin chirix li Santil Dios a’an, jo’ ajwi’ lix xik’ob’aalil li xk’eeb’al eerib’ chiru lix q’unb’esinkil eech’ool xb’aan li aseeb’ aj b’alaq’ a’an.
Chijultiko’q eere, li bk’oxlank jo’ chanru li tz’ejwalej, a’an ckamk, ut li k’oxlank jo’ chanru li musiq’ej, a’an dyu’am chi ejunelik.
Ex was wiitz’in, chek’e eexik chirab’inkil li waatin.
Chijultiko’q eere lix nimal ru lix Santil Dios laj Israel.
Meeye naq xinye kawil aatin cherix; xb’aan naq wi nekeb’aanu, teehob’ li ayaal; xb’aan naq xinye li raatin laj yiib’ahom eere.
Ninnaw naq bkaw li yaalil aatin choq’ re chixjunil li tz’ajnil; a’ut eb’ li tiikeb’ xch’ool ink’a’ neke’xxuwa, xb’aan naq eb’ a’an neke’xra li yaal, ut ink’a’ neke’eek’an.
Jo’kan ut, ex was wiitz’in raarookex inb’aan, achalqex rik’in li Qaawa’, li Santil Dios.
Chijultiko’q eere naq tiikeb’ lix b’e.
K’ehomaq reetal, bka’ch’in ru li cb’e choq’ re li winq, a’b’an jun tiikal naxik chiru, ut li na’ilok re li dokeb’aal, a’an lix Santil Dios laj Israel; ut maajun xmoos naxk’e chi wank aran; ut maajun chik b’e wan, ka’ajwi’ chiru li okeb’aal, xb’aan naq ink’a’ naru nab’alaq’iik a’an, xb’aan naq li Qaawa’ Dios, a’an xk’ab’a’.
Ut ani natoch’ok, chiru a’an taatehoq; ut eb’ li anim xna’leb’eb’, ut li tzolb’ileb’, ut eb’ li b’ihomeb’, li bnimob’resinb’ileb’ rib’ sa’ xk’ab’a’ li xe’tzole’ wi’, ut sa’ xk’ab’a’ lix nimaleb’ xna’leb’, ut lix b’ihomaleb’—relik chi yaal, a’aneb’ a’an li xik’ ilb’ileb’ xb’aan; ut wi ink’a’ neke’xtz’eq chirixeb’ li na’leb’ a’in, ut neke’xk’oxla rib’ naq cmaak’a’eb’ xna’leb’ chiru li Dios, ut neke’xkub’si rib’ sa’ xchamal li dtuulanil ch’oolej, a’an ink’a’ taatehoq chiruheb’.
Li k’a’aq re ru reheb’ li chaab’ileb’ xna’leb’ ut li seeb’eb’ chi na’leb’ank ataamuqe’q b’an chiruheb’ chi junajwa—relik chi yaal, li sahil ch’oolejil a’an li kawresinb’il choq’ reheb’ laj santil paab’anel.
Aay, ex was wiitz’in raarookex inb’aan, chijultiko’q eere li waatin.
K’ehomaq reetal, nawisi li waq’ ut ninchiq’chiq’i cheru; nintz’aama chiru li Dios re lin kolb’al naq tinril rik’in lix naq’ ru li ana’ilok re chixjunil; jo’kan naq laa’ex teenaw sa’ roso’jik li kutan, naq taaraqmanq aatin chirix chixjunileb’ li winq xb’aan lix k’anjeleb’, naq lix Dios laj Israel kiril naq laa’in bkinchiq’chiq’i chaq chiru li waam lee maa’usilal, ut naq ninxaqli chiru rik’in xlemtz’unkil wu, ut cisinb’il chiwix lee kik’el.
Ex was wiitz’in raarookex inb’aan, sutq’isihomaq chaq eerib’ rik’in lee maak; chiq’omaq chaq cherix lix ab’ak’leb’ ch’iich’ a’an li taab’ak’oq raj eere chi kaw; chalqex rik’in li Dios a’an li wan choq’ bsaqoonaq re lee kolb’al.
Kawresihomaq lee raam choq’ re li kutan a’an nim xloq’al naq taak’anjelamanq li k’a’ru atiik ru choq’ reheb’ li tiikeb’ xch’ool, a’an li kutan re braqb’a-aatin, re naq ink’a’ teeka’ch’inob’resi eerib’ rik’in rahil xiw, re naq ink’a’ taajultiko’q eere chi tz’aqal re ru xxuwajelil li cmaak wan sa’ eeb’een, ut tex’elajiiq chixyeeb’al: Sant, santeb’ laa raqb’a-aatin, at Qaawa’ Dios dNimajwal—a’b’an ninnaw naq wan inmaak, xinq’et laa chaq’rab’, ut we laa’in li q’etok aatin xinb’aanu; ut laj tza xinreechani, ut chapb’ilin xb’aan lix xuwajel rahilal.
A’ut k’ehomaq reetal, ex was wiitz’in, ma na’ajman ru naq tinwajsi eeru re teenaw lix xuwajel xyaalal li na’leb’ a’in?
Ma tintawasi raj eeraam wi ta raj saq ru lee k’a’uxl?
Ma texwaatina raj chi saqen ru jo’ chanru xsaqenkil ru li yaal wi ta maak’a’ li maak eerik’in?
K’ehomaq reetal, wi ta santex texwaatina raj chirix li santilal; a’b’anan jo’ moko santex ta, ut nikineeril jo’ aj tzolonel, aajel ru naq tento naq atexintzol chirix li k’a’ru na’ux sa’ xk’ab’a’ li bmaak.
K’ehomaq reetal, li waam xik’ naril li maak, ut lin ch’ool nasaho’ rik’in li tiikilal; ut atinnima ru lix santil k’ab’a’ lin Dios.
Chalqex, ex was wiitz’in, li junjunq li taachaqiq re, chexchalq sa’ li aha’; ut li ani maak’a’ xtumin, chalqex, loq’onqex ut wa’inqex; relik chi yaal, chalqex, loq’omaq chaq li viin ut li leech chi maak’a’ btumin ut chi maak’a’ xtz’aq.
Jo’kan ut, meesach li tumin re xk’ulb’al li k’a’ru maak’a’ na’ok wi’, chi moko lee ak’anjel re xk’ulb’al li k’a’ru ink’a’ naru chi sahob’resink ch’oolej.
Chineerab’i chi yalb’il eeq’e, ut chijultiko’q eere li aatin kinye; ut chalqex rik’in lix Santil Dios laj Israel, ut bchetzeka xsahil li k’a’ru ink’a’ na’oso’, chi moko naru napo’e’, ut chisaho’q lee raam rik’in naab’alil.
K’ehomaq reetal, ex was wiitz’in raarookex inb’aan, chijultiko’q eere li raatin lee Dios; chi kutan meekanab’ tijok chiru, ut achexb’aantioxinq chiru lix santil k’ab’a’ chi q’eq.
Chisaho’q sa’ lee ch’ool.
Ut k’ehomaq reetal chanru xnimaleb’ lix asumwank li Qaawa’, ut chanru xnimal li naxkub’si rib’ chixb’aanunkil choq’ reheb’ li ralal xk’ajoleb’ li winq; ut sa’ xk’ab’a’ lix nimal ru, ut li rusilal ut li bruxtaan, a’an kixyeechi’i qe naq ink’a’ te’sache’q chi junajwa li qiyajil, jo’ chanru li tz’ejwalej; tixkoleb’ b’an rix, ut sa’eb’ li tasal tenamit li toj te’chalq te’ok choq’ jun cruq’ che’ tiik xch’ool re lix junkab’al laj Israel.
Ut anajwan, ex was wiitz’in, toj wan chik texwaatina wi’ raj; a’b’an toj wulaj tinch’olob’ cheru xkomon chik li waatin.
Amen.
 Anajwan kik’ulman naq ak numenaq lix junlaju ro’k’aal chihab’ ut ak awaqib’ cient chihab’ relik chaq laj Lehi Jerusalen, ut kiwan sa’ li chihab’ kiwan wi’ laj Lajoneus choq’ xb’eenil aj raqol aatin ut aj jolominel sa’ xb’een li ch’och’.
Ut laj Nefi, ralal laj Helaman, ak ki’el chaq sa’ li ch’och’ Tzarahemla, ut kixk’e xchaq’rab’inkil laj aNefi li ralal, a’an ralal asb’ej, chirixeb’ li bperel ch’iich’ bronce, ut chixjunil li tz’iib’anb’il esil li k’uulanb’il, ut chixjunil li k’a’aq re ru a’an li k’uulanb’ileb’ chaq xloq’al chalen chaq relik laj Lehi Jerusalen.
Toja’ naq ki’el chaq sa’ li ch’och’, ut toj ab’ar xko’o maajun winq nanawok re; ut laj Nefi li ralal kixk’am li tz’iib’anb’il esil sa’ xna’aj a’an, relik chi yaal, li esil tz’iib’anb’il chirix li tenamit a’in.
Ut kik’ulman naq sa’ xtiklajik li xkab’laju ro’k’aal chihab’, k’ehomaq reetal, k’a’jo’ wi’chik numtajenaq naq ki’ok chi tz’aqlok ru lix profeetil aatineb’ li profeet, xb’aan naq k’a’jo’ wi’chik xnimal li eetalil ut k’a’jo’ wi’chik xnimal li sachb’a-ch’oolej ki’ok chi k’anjelamank sa’ xyanq li tenamit.
A’b’anan ke’wan junjunq li ke’ok chi yehok re naq ak numenaq li kutan re taatz’aqloq ru li aatin, li ayeeb’il xb’aan laj Samuel, aj Lamanita.
Ut ke’ok chi saho’k xch’ool sa’ xb’eeneb’ li ras riitz’in, ut ke’xye: K’ehomaq reetal, ak numenaq li kutan, ut moko tz’aqlojenaq ta ru li raatin laj Samuel; jo’kan naq maak’a’ xyaalal lix sahil eech’ool ut lee paab’aal chirix li na’leb’ a’in.
Ut kik’ulman naq ke’xwaklesi nimla choqink chiru li ch’och’; ut eb’ li ani neke’paab’an k’a’jo’ naq ke’ok chi raho’k xch’ool, maare anchal chan ru naq ink’a’ taak’ulmanq li k’a’aq re ru yeeb’il chaq.
A’b’an k’ehomaq reetal, xaqxookeb’ junelik chiroyb’eninkil li jun kutan ut jun q’ojyin ut jun kutan chik li te’wanq jo’ jun kutan ajwi’ chanchan naq maak’a’ q’ojyin, re taaruuq te’xnaw naq moko kiwan ta chi maak’a’ xyaalal lix paab’aaleb’.
Anajwan kik’ulman naq kiwan jun kutan xaqab’anb’il xb’aaneb’ li ink’a’ neke’paab’an, naq chixjunileb’ li neke’paab’ank re li na’leb’ a’an ate’k’ehe’q chi kamk wi ink’a’ taak’ulmanq li eetalil, li kik’ehe’ chaq xb’aan laj Samuel li profeet.
Anajwan naq laj Nefi, ralal laj Nefi, kiril li maa’usilal a’in re lix tenamit, kik’ulman naq kiraho’ xch’ool chi numtajenaq.
Ut kik’ulman naq xko’o ut kixkub’si rib’ chi ch’och’, ut ki’elajin chi anchal xmetz’ew chiru li Dios choq’ re lix tenamit, relik chi yaal, eb’ li okeb’ re chi sachmanq sa’ xk’ab’a’ lix paab’aaleb’ chirix li na’leb’ kanab’anb’il chaq xb’aaneb’ lix yuwa’.
Ut kik’ulman naq chiru achixjunil li kutan a’an ki’elajin chi anchal xmetz’ew chiru li Qaawa’; ut k’ehomaq reetal, kichal lix yaab’ xkux li Qaawa’ rik’in, ut kixye: Taqsi aajolom ut chiwanq xsahil aach’ool, xb’aan naq k’e reetal, xwulak li hoonal, ut sa’ li q’ojyin a’in taak’eemanq li eetalil, ut sa’ li kutan awulaj ninchal sa’ li ruchich’och’, re xk’utb’al chiru li ruchich’och’ naq tintz’aqob’resi ru chixjunil li xintaqla chi byeemank rik’in xtz’uumaleb’ re lin santil profeet.
K’e reetal, aninchal rik’ineb’ li we, re bxtz’aqob’resinkil ru chixjunil li k’a’aq re ru kink’e chixnaweb’ li ralal xk’ajoleb’ li winq chalen chaq sa’ cxk’ojlajik li ruchich’och’, ut re xb’aanunkil li rajom dli Yuwa’b’ej jo’ ajwi’ li K’ajolb’ej—re li Yuwa’b’ej sa’ ink’ab’a’ laa’in, ut re li K’ajolb’ej, sa’ xk’ab’a’ intib’el.
Ut k’e reetal, xwulak li hoonal, ut sa’ li q’ojyin a’in taak’eemanq li eetalil.
Ut kik’ulman naq kitz’aqlok ru li aatin li kichal rik’in laj Nefi, jo’ chanru ajwi’ naq yeeb’il chaq; xb’aan naq k’ehomaq reetal, sa’ rokik li saq’e amoko kiwan ta aak’ab’; ut eb’ li tenamit ke’ok chi sachk xch’ool xb’aan naq maajun aak’ab’ kiwan naq ki’ok q’ojyin.
Ut ke’wan naab’al li ink’a’ ke’paab’ank chaq re li raatineb’ li profeet, li ake’t’ane’ chi ch’och’ ut ke’ok chanchan naq kamenaqeb’, xb’aan naq ke’xnaw naq kisache’ xwankil li nimla bna’leb’ ke’xk’uub’ chaq re xsachb’aleb’ li ke’paab’ank chaq re li raatineb’ li profeet; xb’aan naq ak k’utk’u li eetalil li kik’eeman chaq.
Ut ke’ok chixnawb’al naq li Ralal li Dios tento taak’utunq sa’ junpaat; relik chi yaal ut, chixjunileb’ li tenamit sa’ xb’een chixjunil li ch’och’ chalen sa’ rokeb’ li saq’e toj sa’ releb’, sa’ li ch’och’ sa’ xnim li saq’e jo’ ajwi’ sa’ li ch’och’ sa’ xtz’e, q’axal numtajenaq xsachikeb’ xch’ool jo’kan naq ke’t’ane’ chi ch’och’.
Xb’aan naq ke’xnaw naq eb’ li profeet ke’xch’olob’ chaq xyaalal li k’a’aq re ru a’in chiru k’iila chihab’, ut naq li eetalil li k’eeb’il chaq ak k’utk’u; ut ke’ok chi xuwak xb’aan xmaa’usilaleb’ ut xmaak’a’il lix paab’aaleb’.
Ut kik’ulman naq maajun aak’ab’ kiwan chiru chixjunil li q’ojyin a’an; kutan b’an kiwan chanchan naq wa’leb’.
Ut kik’ulman naq ki’el wi’chik li saq’e eq’la, jo’ chanru tz’aqal xk’anjel; ut ke’xnaw naq a’an li kutan ataayo’laaq wi’ li Qaawa’, xb’aan li eetalil li kik’eeman chaq.
Ut ak kik’ulman chaq chixjunil, relik chi yaal, chixjunil li k’a’aq re ru, li junjunq raqal, jo’ chanru raatineb’ li profeet.
Ut kik’ulman ajwi’ naq kik’utun jun ak’ achahim, jo’ chanru li aatin.
Ut kik’ulman naq chirix chik li kutan a’in ki’ok chi wank li tik’ti’ taqlanb’il sa’ xyanq li tenamit xb’aan laj Satanas, re xkawob’resinkil li raameb’, re naq ink’a’ te’xpaab’ li eetalil ut li sachb’a-ch’oolej a’an li ke’ril chaq; a’b’an us ta ki’ux li tik’ti’ik ut b’alaq’ik a’in, lix k’ihaleb’ li tenamit ke’paab’an ut ke’jale’ xch’ool choq’ re li Qaawa’.
Ut kik’ulman naq laj Nefi xko’o sa’ xyanq li tenamit, ut jo’kan ajwi’ naab’al chik, ut ke’kub’sink ha’ choq’ re li jalb’a-k’a’uxlej, sa’ li kiwan wi’ jun nimla arisinkil li maak.
Ut chi jo’kan eb’ li tenamit ke’ok wi’chik chi wank sa’ tuqtuukilal sa’ li ch’och’.
Ut maak’a’ li wech’ok-ib’ kiwan, ka’ajwi’ naq ke’wan junjunq li ke’ok chi jultikank aatin, ut ke’xyal xq’e chixk’utb’al rik’ineb’ li loq’laj hu naq ink’a’ chik ana’ajman ru xpaab’ankil lix chaq’rab’ laj Moises.
Anajwan sa’ li na’leb’ a’in ke’sach, xb’aan naq ink’a’ neke’xtaweb’ ru li loq’laj hu.
A’b’anan kik’ulman naq sa’ junpaat ke’jale’ xch’ool, ut ke’q’unb’esiik xch’ool chirix li sachk wankeb’ wi’, xb’aan naq kik’ehe’ che’xnaw naq maji’ atz’aqlojenaq ru li chaq’rab’, ut naq tento taatz’aqloq ru li junjunq raqal; relik chi yaal, kichal li aatin rik’ineb’ naq tento taatz’aqloq ru, relik chi yaal, naq moko taanume’q ta junaq xtz’iib’ul chi moko junaq xtz’uqil toj taatz’aqloq ru chixjunil; jo’kan naq sa’ li chihab’ ajwi’ a’in, ke’k’ame’ a’an chixnawb’al chirix li sachk wankeb’ wi’, ut bke’xch’olob’ lix majelaleb’.
Ut chi jo’kan kinume’ li xkab’laju ro’k’aal chihab’, ut kixk’am sahil esilal reheb’ li tenamit xb’aan li eetalil li ke’k’ulman, jo’ chanru li yeeb’il sa’ lix profeetil aatineb’ chixjunileb’ li santil profeet.
Ut kik’ulman naq kinume’ ajwi’ li roxlaju ro’k’aal chihab’ sa’ tuqtuukilal, ka’aj b’an wi’ naq ke’wan alaj elq’ re laj Gadianton, li ke’wan sa’eb’ li tzuul, li ke’pukan sa’ li ch’och’; xb’aan naq k’a’jo’ xmetz’ew lix kawresinb’il na’ajeb’ ut lix muqmuukil na’ajeb’, jo’kan naq eb’ li tenamit ink’a’ ke’ru chi numtaak sa’ xb’eeneb’; jo’kan naq ke’xkamsi naab’al, ut k’a’jo’ li nimla kamsink ke’xb’aanu sa’ xyanq li tenamit.
Ut kik’ulman naq sa’ li xkaalaju ro’k’aal chihab’ ke’ok chi k’ihank chi k’a’jo’ xnimal, xb’aan naq ke’wan naab’al li risihomeb’ chaq rib’ rik’ineb’ laj Nefita li ke’eelelik rik’ineb’, ut rik’in a’an k’a’jo’ naq ke’raho’ xch’ool laj Nefita li ke’kana sa’ li ch’och’.
Ut kiwan ajwi’ rajb’al naq k’a’jo’ naq ke’raho’ xch’ooleb’ laj Lamanita, xb’aan naq k’ehomaq reetal, ke’wan naab’al reheb’ li ralal xk’ajol li ke’ok chi nimank ut chi k’ihank xchihab’, jo’kan naq ke’xsik’ chik xyu’am, ut ke’jalb’ehiik xb’aan junjunq xkomoneb’ laj aTzoramita, xb’aan lix tik’ti’eb’ ut lix sahil aatineb’, re te’xjunaji rib’ rik’ineb’ laj elq’ a’an re laj Gadianton.
Ut chi jo’kan ke’tawasiik ajwi’ laj Lamanita, ut ke’ok chi ka’ch’ino’k chirix xpaab’aaleb’ ut xtiikilaleb’, xb’aan xmaa’usilaleb’ li tasal tenamit li yookeb’ chi nimank.
 Anajwan ut k’ehomaq reetal, kik’ulman naq chixjunileb’ li wankeb’ sa’ li ch’och’ ke’rab’i li yehom a’in, ut ke’xk’e reetal.
Ut chirix li yehom a’in kiwan li ch’anch’ookilal sa’ li ch’och’ chiru xnumik k’iila hoonal; Xb’aan naq k’a’jo’ xnimal xsachikeb’ xch’ool li tenamit, jo’kan naq ke’xkanab’ yaab’ak ut ayaynak xb’aan xsachikeb’ li rech alaleb’ li ke’kamsiik chaq; jo’kan naq kiwan li ch’anch’ookilal sa’ chixjunil li ch’och’ chiru xnumik k’iila hoonal.
Ut kik’ulman naq kichal wi’chik jun xyaab’ kuxej rik’ineb’ li tenamit, ut chixjunileb’ li tenamit ke’ab’in, ut ke’xk’e reetal, ut kixye: Aay, laa’ex li kexwan sa’eb’ li aninqi tenamit a’in li ke’t’ane’, li ralal xk’ajol laj Jakob, relik chi yaal, li wankex sa’ lix junkab’al laj Israel, k’a’jo’ naq kok’ aj xsa’ kexinch’utub’ jo’ jun xan kaxlan naxch’utub’eb’ lix kok’ kaxlan rub’el xxik’, ut bkexinch’olani.
Ut jo’kan wi’chik, ak’a’jo’ naq kok’ aj xsa’ kexinch’utub’ raj jo’ jun xan kaxlan naxch’utub’eb’ lix kok’ kaxlan rub’el xxik’, relik chi yaal, ex tenamit re lix junkab’al laj Israel, li kext’ane’; relik chi yaal, ex tenamit re lix junkab’al laj Israel, laa’ex li nekexwan chaq Jerusalen, jo’ ajwi’ laa’ex li t’anenaqex; relik chi yaal, k’a’jo’ naq kok’ aj xsa’ kexinch’utub’ raj jo’ jun xan kaxlan naxch’utub’eb’ lix kok’ kaxlan, ut ink’a’ keraj.
Ex xjunkab’al laj Israel li akinkol eeyu’am, k’a’jo’ naq kok’ aj xsa’ texinch’utub’ jo’ jun xan kaxlan naxch’utub’eb’ lix kok’ kaxlan rub’el xxik’, wi teejal eek’a’uxl ut btexsutq’iiq wik’in chi anchal li rajom ceech’ool.
Wi b’an ink’a’, ex xjunkab’al laj Israel, lix na’ajeb’ eerochoch te’kanaaq chi sachenaq toj reetal naq tixtaw xq’ehil xtz’aqob’resinkil ru li asumwank rik’ineb’ lee yuwa’.
Anajwan ut kik’ulman naq chirix naq ke’rab’i li tenamit li aatin a’in, k’ehomaq reetal, ke’ok wi’chik chi yaab’ak ut chi ayaynak xb’aan xsachikeb’ li rech alaleb’ ut li rochb’eeneb’.
Ut kik’ulman naq chi jo’kan ke’nume’ li oxib’ chi kutan.
Ut kiwan chi eq’la, ut li aaak’ab’ ki’oso’ chaq chixb’een li ch’och’, ut li ch’och’ kixkanab’ chiq’chotk, ut li pek kixkanab’ jache’k, ut kiraqe’ li xuwajel aakanak, ut ki’oso’ chixjunil li kawil eek’ank.
Ut li ch’och’ kixjunaji wi’chik rib’, jo’kan naq kikana chi xaqxo; ut ki’oso’ li raho’k ch’oolej, ut li yaab’ak, ut li ayaynak reheb’ li tenamit li ke’kole’ chaq xyu’am; ut lix rahileb’ xch’ool kixsutq’isi rib’ choq’ sahil ch’oolejil, ut lix yaab’ahomeb’ choq’ xnimankil ru ut b’antioxink chiru li Qaawa’ Jesukristo, laj Tojoleb’ rix.
Ut toj aran akitz’aqlok ru li loq’laj hu li yeeb’il chaq xb’aaneb’ li profeet.
Ut a’an li ajun raqal tiik wi’chik xch’ool re li tenamit li ke’kole’, ut a’aneb’ li ke’k’uluk chaq reheb’ li profeet ut ink’a’ ke’xkutiheb’ chi pek; ut a’aneb’ li moko ke’xhoy ta xkik’eleb’ laj santil paab’anel, li ke’kole’ xyu’am— Ut eb’ a’an ke’kole’ xyu’am ut ink’a’ ke’sub’e’ ut ke’muqe’ sa’ li ch’och’; ut ink’a’ ke’ok chi ha’ sa’ xchamal li palaw; ut ink’a’ ke’k’ate’ xb’aan xam, chi moko ki’uq’e’ sa’ xb’eeneb’ re ke’kamsiik chi tenb’il; ut ink’a’ ke’k’ame’ sa’ li sut iq’; chi moko kinumta chaq sa’ xb’eeneb’ lix b’ook li sib’ ut li aak’ab’.
Anajwan ut, ani na’ilok ru li aatin, chixtawaq ru; ani wan rik’in li loq’laj hu, achixtz’ilaqeb’ rix, ut chirilaq ut chixk’ehaq reetal chixjunil li kamk a’in ut li sache’k xb’aan xam, ut xb’aan sib’, ut xb’aan kaq-sut-iq’, ut xb’aan sut iq’, ut xb’aan bxtehelal li ch’och’ re xk’ulb’aleb’, ut chixjunil li k’a’aq re ru a’in, ma ink’a’ tab’i’ wan chixtz’aqob’resinkil ru lix profeetil aatineb’ naab’al li santil profeet.
K’ehomaq reetal, ninye eere, Yaal, naab’al ke’xch’olob’ xyaalal li k’a’aq re ru a’in sa’ xk’ulunik li Kristo, ut ake’kamsiik xb’aan naq ke’xch’olob’ xyaalal li k’a’aq re ru a’in.
Relik chi yaal, li profeet aj aTzenos kixch’olob’ xyaalal li k’a’aq re ru a’in, ut jo’kan ajwi’ laj Tzenok ki’aatinak chirix li k’a’aq re ru a’in, xb’aan naq ke’xch’olob’ tz’aqal xyaalal chiqix laa’o, li wanko choq’ rela’ li riyajileb’.
K’ehomaq reetal, li qayuwa’ aj Jakob kixch’olob’ ajwi’ chirix jun arela’ li riyajil laj Jose.
Ut k’ehomaq reetal, ma maawa’o tab’i’ jun rela’ li riyajil laj Jose?
Ut li k’a’aq re ru a’in li naxch’olob’ xyaalal chiqix, ma ink’a’ tab’i’ tz’iib’anb’il chiruheb’ li perel ch’iich’ bronce li kixk’am chaq Jerusalen laj Lehi li qayuwa’?
Ut kik’ulman naq sa’ xraqik li xkaalaju xka’k’aal chihab’, k’ehomaq reetal, tink’ut cheru naq eb’ lix tenamit laj Nefi li ke’kole’ xyu’am, ut jo’kan ajwi’ eb’ laj Lamanita jo’ yeeb’il chaq reheb’, li ke’kole’ chaq xyu’am, ke’wan ninqi usilal li kik’ute’ chiruheb’, ut ninqi osob’tesink li kihoye’ sa’ xb’een xjolomeb’, jo’kan naq moko najt ta chirix axtaqik li Kristo sa’ choxa, a’an kixk’utb’esi rib’ chi yaal chiruheb’— aUt kixk’ut lix tib’el chiruheb’, ut kik’anjelak chiruheb’; ut chirix a’in taak’eemanq resilal lix k’anjel.
Jo’kan naq toj arin nink’e xraqik lin yehom.
 Ut anajwan kik’ulman naq kiwan chi ch’utch’u jun nimla ch’uut chi tenamit, xkomoneb’ lix tenamit laj Nefi, sa’ xsutam li santil ochoch li wan sa’ li ch’och’ Naab’alil; ut yookeb’ chi sachk xch’ool ut chi k’oxlak chirib’ileb’ rib’, ut chixk’utb’al chirib’ileb’ rib’ lix animal ru ut sachb’a-ch’oolejil jalaak li kik’ulman chaq.
Ut yookeb’ ajwi’ chi aatinak chirix li Jesukristo a’in, li kik’ehe’ chaq li aeetalil chirix xkamik.
Ut naq yookeb’ chi aatinak chi jo’kan chirib’ileb’ rib’, kik’ulman naq ke’rab’i jun axyaab’ kuxej chanchan naq sa’ choxa nachal chaq; ut ke’xb’eresi li rilob’aal chixsutameb’, xb’aan naq ink’a’ ke’xtaw ru lix yaab’ kuxej li ke’rab’i chaq; ut moko josq’ ta lix yaab’ kuxej, chi moko kaw na’aatinak; a’b’anan ut, us ta ka’ch’in lix byaab’ kuxej a’an, ki’ok toj sa’ xchamaleb’ xch’ool li ke’ab’ink chaq re, jo’kan naq maajun raqal lix xaqalileb’ li ink’a’ kixk’e chi chenchotk; relik chi yaal, ki’ok toj tz’aqal sa’ raameb’, ut kixk’e chi xamnak lix ch’ooleb’.
Ut kik’ulman naq jun sut chik ke’rab’i lix yaab’ kuxej, ut moko ke’xtaw ta ru.
Ut jo’kan wi’chik rox sut ke’rab’i lix yaab’ kuxej, ut ke’xte xxikeb’ chirab’inkil; ut b’eresinb’il li rilob’aaleb’ sa’ xjayal lix yaab’, ut ke’ilok chi tiik sa’ choxa, b’ar nachal wi’ lix yaab’.
Ut k’ehomaq reetal, li rox sut ke’xtaw ru lix yaab’ kuxej li ke’rab’i, ut kixye reheb’: K’ehomaq reetal li aWalal raaro inb’aan, bli nasaho’ wi’ chi tz’aqal inch’ool, li xinnima wi’ xloq’al ink’ab’a’—cherab’ihaq a’an.
Ut kik’ulman naq sa’ xtawb’al ru, ke’xb’eresi wi’chik li rilob’aal taqe’q sa’ xjayal li choxa; ut k’ehomaq reetal, ake’ril jun Winq chi kub’eek chaq sa’ choxa; ut jutju sa’ jun saqi b’aatal; ut kikub’e chaq ut kixaqli sa’ xyiheb’; ut b’eresinb’il li rilob’aaleb’ chixjunil li ch’utch’uukil tenamit b’ar wi’ wan a’an, ut moko ke’chal ta xch’ool chixteeb’al xtz’uumaleb’ re, li jun re li jun chik, ut moko neke’xnaw ta k’a’ru xyaalalil, xb’aan naq sa’ xch’ooleb’ a’an naq a’an jun anjel li kixk’ut rib’ chiruheb’.
Ut kik’ulman naq a’an kixye’ li ruq’ ut kiraatina li tenamit, ut kixye: K’ehomaq reetal, laa’in li Jesukristo, li ke’xch’olob’ chaq xyaalal li profeet naq taachalq sa’ li ruchich’och’.
Ut k’ehomaq reetal, laa’in lix asaqen ut lix yu’am li ruchich’och’, ut kin’uk’ak chire li k’ahil bsek’ a’an li kixk’e chaq we li Yuwa’b’ej, ut kinnima xloq’al li Yuwa’b’ej rik’in cxk’ulb’al sa’ inb’een lix maak li ruchich’och’, sa’ li kinnumsi wi’ li drajom li Yuwa’b’ej sa’ chixjunil li k’a’aq re ru chalen chaq sa’ xtiklajik.
Ut kik’ulman naq chirix naq li Jesus kixye li aatin a’in, chixjunil li ch’utch’uukil tenamit ke’t’ane’ chi ch’och’; xb’aan naq kijultiko’ reheb’ naq ch’olob’anb’il ajo’ profeetil aatin sa’ xyanqeb’ naq li Kristo tixk’ut rib’ chiruheb’ chirix xtaqik sa’ choxa.
Ut kik’ulman naq li Qaawa’ kiraatinaheb’ ut kixye: Waklinqex ut chalqex wik’in, re taaruuq ateech’ik eeruq’ sa’ xk’atq insa’, ut jo’kan ajwi’ re taaruuq bteech’e’ xk’ob’olal li klawx sa’ wuq’ ut sa’ woq, re taaruuq teenaw naq laa’in lix cDios laj Israel, ut lix Dios chixjunil li druchich’och’, ut kinkamsiik choq’ re lix maak li ruchich’och’.
Ut kik’ulman naq li ch’utch’uukil tenamit xkoheb’ chi uub’ej, ut ke’xch’ik li ruq’ sa’ xk’atq xsa’, ut ke’xch’e’ xk’ob’olal li klawx sa’ ruq’ ut sa’ roq, ut a’in ke’xb’aanu, ut xko’o li junjunq, toj reetal naq chixjunileb’ ak xkoheb’ chi uub’ej, ut ke’ilok rik’in xnaq’eb’ ru ut ke’ch’e’ok rik’in ruq’eb’, ut ke’xnaw chi ch’olch’o ut ke’xch’olob’ xyaalal, naq aa’an ajwi’ a’an, li tz’iib’anb’il resil chirix xb’aaneb’ li profeet, li taachalq.
Ut chirix naq chixjunileb’ ak xikenaqeb’ chi uub’ej ut ke’xk’e reetal xjuneseb’, ke’xjap re sa’ junajil, ut ke’xye: Hosanna!
Osob’tesinb’ilaq taxaq xk’ab’a’ li Dios Q’axal Taqenaq!
Ut ke’t’ane’ chiroq li Jesus, ut ake’xloq’oni.
Ut kik’ulman naq a’an kiraatina laj aNefi (xb’aan naq wan laj Nefi sa’ xyanqeb’ li ch’utch’uukil tenamit) ut kixtaqla naq taachalq chi uub’ej.
Ut laj Nefi kiwakli ut xko’o chi uub’ej, ut kixkub’si rib’ chiru li Qaawa’ ut kixtz’ub’ li roq.
Ut li Qaawa’ kixtaqla re naq taawakliiq.
Ut kiwakli ut kixaqli chiru.
Ut li Qaawa’ kixye re: Nink’e aawe awankilal re btaakub’si xha’ li tenamit a’in chirix naq taqenaqin wi’chik sa’ choxa.
Ut jo’kan wi’chik li Qaawa’ kixb’oqeb’ ajalan, ut kixye ajwi’ reheb’ chi jo’kan; ut kixk’e reheb’ wankilal re kub’sink ha’.
Ut kixye reheb’: Jo’ka’in naq texkub’sinq ha’, ut bmaajun wech’ink-ib’ taawanq sa’ eeyanq.
Chi yaal ninye eere, naq ani naxjal xk’a’uxl chirix lix maak xb’aan lee araatin, ut bnaraj kub’eek xha’ sa’ lin k’ab’a’, jo’ka’in naq teekub’siheb’ xha’—K’ehomaq reetal, texkub’eeq ut ctexxaqliiq sa’ li ha’, ut sa’ lin k’ab’a’ teekub’siheb’ xha’.
Ut anajwan k’ehomaq reetal, a’in li aatin li teeye, teeb’oqeb’ lix k’ab’a’, ut teeye: Chi k’eeb’il chaq ainwankil xb’aan li Jesukristo, ninkub’si aaha’ sa’ lix k’ab’a’ li bYuwa’b’ej, ut li K’ajolb’ej, ut li Santil Musiq’ej.
Amen.
Toja’ ut naq ateesub’eb’ sa’ li ha’, ut tex’elq chaq wi’chik sa’ li ha’.
Ut chi jo’ka’in texkub’sinq ha’ sa’ lin k’ab’a’; xb’aan naq k’ehomaq reetal, chi yaal ninye eere, naq li Yuwa’b’ej, ut li K’ajolb’ej, ut li Santil Musiq’ej, ajunajeb’ wi’; ut laa’in wankin rik’in li Yuwa’b’ej, ut li Yuwa’b’ej wik’in laa’in, ut li Yuwa’b’ej ut laa’in junajo.
Ut jo’ chanru kexintaqla, jo’kan ajwi’ texkub’sinq ha’.
Ut maajun awech’ink-ib’ taawanq sa’ eeyanq, jo’ wanjenaq junxil; chi moko taawanq li wech’ink-ib’ sa’ eeyanq chirix li jar raqal re lin tzol’leb’, jo’ wanjenaq junxil.
Xb’aan naq chi yaal, chi yaal, ninye eere, ani wan rik’in li amusiq’ej re bwech’ok-ib’, a’an moko we ta, re b’an laj tza, a’an xyuwa’il chixjunil li wech’ok-ib’, ut a’an nareek’asiheb’ xch’ool li winq re te’wech’oq rik’in josq’il chirib’ileb’ rib’.
K’ehomaq reetal, moko a’in ta lin tzol’leb’, reek’asinkil xch’ooleb’ li winq rik’in josq’il chirib’ileb’ rib’; a’in b’an lin tzol’leb’, naq taak’ehe’q xraqik xkomon li k’a’aq re ru a’an.
K’ehomaq reetal, chi yaal, chi yaal, ninye eere, laa’in tinch’olob’ cheru lin atzol’leb’.
A’in ut lin atzol’leb’, ut a’an li tzol’leb’ li kixk’e li Yuwa’b’ej we, ut bninch’olob’ xyaalal li Yuwa’b’ej, ut li Yuwa’b’ej naxch’olob’ inyaalal laa’in, ut li cSantil Musiq’ej naxch’olob’ xyaalal li Yuwa’b’ej ut laa’in, ut laa’in ninch’olob’ xyaalal naq li Yuwa’b’ej naxtaqlaheb’ chixjunil li winq, yalaq b’ar, chixjalb’aleb’ xk’a’uxl ut chinpaab’ankil laa’in.
Ut ani napaab’ank we, ut anakub’e xha’, a’an ajwi’ btaakole’q; ut a’aneb’ a’an li cte’eechaninq re li rawa’b’ejihom li Dios.
Ut ani ink’a’ napaab’ank we, ut ink’a’ nakub’e xha’, taak’ehe’q sa’ tojb’a-maak.
Chi yaal, chi yaal, ninye eere, naq a’in lin tzol’leb’, ut ninch’olob’ xyaalal a’an chi chalenaq rik’in li Yuwa’b’ej; ut ani anapaab’ank we naxpaab’ ajwi’ li Yuwa’b’ej; ut re a’an li Yuwa’b’ej tixch’olob’ inyaalal laa’in, xb’aan naq taarula’ani a’an rik’in bxam ut rik’in li cSantil Musiq’ej.
Ut chi jo’kan li Yuwa’b’ej tixch’olob’ inyaalal laa’in, ut li Santil Musiq’ej tixch’olob’ xyaalal chiru chirix li Yuwa’b’ej ut laa’in; xb’aan naq li Yuwa’b’ej, ut laa’in, ut li Santil Musiq’ej, junajo.
Ut ninye wi’chik eere, tento teejal eek’a’uxl, ut atex’ok chanchan jun ch’ina al, ut taakub’eeq eeha’ sa’ lin k’ab’a’, malaj ut maamin texruuq chixk’ulb’al li k’a’aq re ru a’in.
Ut ninye wi’chik eere, tento teejal eek’a’uxl, ut taakub’eeq eeha’ sa’ lin k’ab’a’, ut tex’ok chanchan jun ch’ina al, malaj ut maamin texruuq chireechaninkil li rawa’b’ejihom li Dios.
Chi yaal, chi yaal, ninye eere, naq a’in lin tzol’leb’, ut ani anakab’lak sa’ xb’een a’in nakab’lak sa’ xb’een insaqoonaq, ut li brokeb’aal xb’alb’a ink’a’ taanumtaaq sa’ xb’eeneb’ a’an.
Ut ani taach’olob’anq re chik li tiqb’il ru, malaj li k’osb’il ru chiru a’in, ut tixxaqab’ choq’ intzol’leb’, a’an rik’in li ink’a’ us nachal chaq, ut moko kab’lanb’il ta sa’ xb’een insaqoonaq; nakab’lak b’an sa’ xb’een jun ak’ojleb’aal re samahib’, ut li rokeb’aal xb’alb’a teeto chixk’ulb’al xkomon a’an naq taachalq li b’uut’iha’ ut naxpik’a rib’ li iq’ chiruheb’.
Jo’kan ut, ayuqex rik’in li tenamit a’in, ut ch’olob’omaq li aatin kinye, toj sa’ xmaril li ruchich’och’.
 Chi yaal, chi yaal, ninye eere naq nawaj raj naq teek’e alemoox reheb’ li neb’a’; a’b’anan cheril eerib’ naq ink’a’ texk’ehoq lemoox chiruheb’ li winq re tex’ile’q xb’aaneb’; wi ink’a’ jo’kan maak’a’aq eeq’ajkamunkil rik’in lee Yuwa’ li wan sa’ choxa.
Jo’kan ut, naq nekek’e lemoox meeyaab’asi jun trompeet cheru, jo’ neke’xb’aanu laj ka’pak’al-u sa’eb’ li ch’utleb’aal ut sa’eb’ li b’e, re naq ate’k’ehe’q xloq’al xb’aaneb’ li winq.
Chi yaal ninye eere, ak wan xq’ajkamunkileb’.
A’b’an naq nakatk’ehok lemoox mixnaw laa tz’e uq’ k’a’ru naxb’aanu laa nim uq’; Re naq laa lemoox sa’ muqmu taak’ehe’q; ut laa Yuwa’ li na’ilok chaq sa’ muqmu, a’an ajwi’ tatxq’ajkamu chi k’utk’u.
Ut naq anakattijok ink’a’ taab’aanu jo’ eb’ laj ka’pak’al-u, xb’aan naq eb’ a’an neke’xra li tijok chi xaqxo sa’eb’ li ch’utleb’aal ut sa’ xxuk li b’e, re te’ile’q xb’aaneb’ li winq.
Chi yaal ninye eere, ak wan xq’ajkamunkileb’.
Laa’at b’an naq nakattijok, okan sa’ laa tz’aptz’ookil na’aj, ut naq xatz’ap li okeb’aal, tijon chiru laa Yuwa’ li wan chaq sa’ muqmu; ut laa Yuwa’, li na’ilok chaq sa’ muqmu, tatxq’ajkamu chi k’utk’u.
A’ut naq nakattijok, maanumsi jar sut li aatin chi maak’a’ xyaalal, jo’eb’ li maak’a’eb’ xnawom chirix li Dios, xb’aan naq neke’xk’oxla naq te’ab’iiq xb’aan xk’ihal li aatinak.
Mexwan ut jo’ chanruheb’ a’an, xb’aan naq lee Yuwa’ anaxnaw k’a’ru li nekeraj ru chi maji’ nekexpatz’ok re.
aJo’ka’in ut bchextijoq: At cqaYuwa’ li wankat sa’ choxa, loq’oninb’ilaq taxaq aak’ab’a’.
Chib’aanumanq laa wajom sa’ ruchich’och’ jo’ na’ux sa’ choxa.
Ut chakuyeb’ li qak’as, jo’ laa’o naqakuyeb’ li wankeb’ xk’as qik’in.
Ut amohaab’eresi sa’ li aaleek; choohaakol b’an chiru li ink’a’ us.
Xb’aan naq aawe li awa’b’ejihom, ut li wankilal, ut li loq’al, chi junelik.
Amen.
Xb’aan naq wi anekekuyeb’ xmaak li winq lee choxahil Yuwa’ tixkuy ajwi’ eemaak laa’ex; Wi b’an ink’a’ nekekuyeb’ xmaak li winq, jo’kan ajwi’ lee Yuwa’ moko tixkuy ta eemaak laa’ex.
Jo’kan ajwi’, naq anekekuy eesa’ mexwan jo’eb’ laj ka’pak’al-u, li raheb’ rilob’aal, xb’aan naq neke’xjal ru li rilob’aal re naq kuyb’ileb’ xsa’ naq te’k’utunq chiruheb’ li winq.
Chi yaal ninye eere, ak wan xq’ajkamunkileb’.
A’b’an laa’at, naq nakakuy aasa’, yul aajolom, ut ch’aj aawilob’aal; Re naq ink’a’ taak’utunq chiruheb’ li winq naq kuyb’il aasa’, chiru b’an laa Yuwa’ li wan chaq sa’ amuqmu; ut laa Yuwa’, li na’ilok chaq sa’ muqmu, tatxq’ajkamu chi k’utk’u.
Meetamresi choq’ eere b’ihomal sa’ li ruchich’och’, b’ar wi’ li max ut q’ol napo’ok, ut eb’ laj elq’ neke’weqok ut neke’elq’ak; Chetamresi b’an choq’ eere ab’ihomal sa’ choxa, b’ar wi’ ink’a’ napo’ok li max chi moko li q’ol, ut b’ar wi’ ink’a’ neke’weqok laj elq’, chi moko neke’elq’ak.
Xb’aan naq b’ar wan eeb’ihomal, aran ajwi’ wanq eech’ool.
Lix asaqenkil li tz’ejwalej a’an lix sa’ uhej; wi ut junaj ru lix sa’ aawu, chixjunil aaxaqalil nujenaqaq chi saqen.
Wi b’an ink’a’ us lix sa’ aawu, chixjunil aaxaqalil nujenaqaq chi q’ojyin.
Wi ut li saqen li wan aawik’in q’ojyin ru, k’a’jo’ xnimal li q’ojyin a’an!
Maajun winq naru chi ak’anjelak chiru wiib’ aj eechal re; xb’aan naq xik’ taaril li jun ut tixra li jun chik, malaj ut tixchap rib’ chiru li jun ut tixtz’eqtaana li jun chik.
Ink’a’ naru nekexk’anjelak chiru li Dios ut li Tumin.
Ut anajwan kik’ulman naq chirix naq li Jesus kixye li aatin a’in kirileb’ li kab’laju li kixsik’ chaq ru, ut kixye reheb’: Chijultiko’q eere li aatin kinye.
Xb’aan naq k’ehomaq reetal, laa’ex li xinsik’ ru chi ak’anjelak chiru li tenamit a’in.
Jo’kan naq ninye eere, bmexk’oxlak chirix eeyu’am, k’a’ru teetzeka, malaj k’a’ru teeruk’; chi moko eetib’el, k’a’ru teetiqib’ wi’ eerib’.
Ma ink’a’ tab’i’ loq’ wi’chik li yu’amej chiru li tzakemq, ut li tz’ejwalej chiru li aq’ej?
K’ehomaq reetal li xik’anel xul rub’el choxa, xb’aan naq ink’a’ neke’aw, chi moko neke’q’olok chi moko neke’ch’utub’an sa’ xokleb’aal, a’b’an lee choxahil Yuwa’ naxk’eheb’ chi tzekank.
Ma ink’a’ tab’i’ q’axal wi’chik loq’ex chiruheb’ a’an?
Ani tab’i’ eere rik’in k’oxlak naru chixtiqb’al ru jun teramaq chik lix xaqam?
Ut k’a’ut naq nekexk’oxlak chirix li aq’ej?
K’oxlahomaq li utz’u’uj chiru ch’och’, chan ru naq neke’niman; ink’a’ neke’k’anjelak, chi moko neke’b’aqok k’aam; A’ut ninye eere, naq laj Salomon ajwi’, rik’in chixjunil lix loq’al, moko kiwan ta chi tiqto jo’ jun reheb’ a’in.
Jo’kan ut, wi li Dios naxtiqib’ chi jo’kan lix pimul li ch’och’, li wan anajwan, ut wulaj natz’eqe’ sa’ li k’atleb’aal, jo’kan ajwi’ texxtiqib’ laa’ex, wi moko ch’inanb’il ta eepaab’aal.
Jo’kan ut mexk’oxlak, ut meeye, K’a’ru taqatzeka?
malaj, K’a’ru taquk’?
malaj K’a’ru taqatiqib’ wi’ qib’?
Xb’aan naq lee choxahil Yuwa’ naxnaw naq nekeraj ru chixjunil li k’a’aq re ru a’in.
Chesik’ b’an xb’een wa li arawa’b’ejihom li Dios ut lix tiikilal, ut chixjunil li k’a’aq re ru a’in taak’ehe’q choq’ xtz’aqob’ eere.
Mexk’oxlak ut chirix li kutan wulaj, xb’aan naq li kutan wulaj xjunes rib’ tixk’oxla li k’a’aq re ru re.
Tz’aqal choq’ re li junjunq chi kutan li ink’a’ us wan chi sa’.
 Ut anajwan kik’ulman naq chirix naq li Jesus kixye li aatin a’in kixsutq’isi wi’chik li rilob’aal rik’in li ch’utch’uukil tenamit, ut kixte wi’chik xtz’uumal re chiruheb’, ut kixye: Chi yaal, chi yaal, ninye eere, amexraqok aatin re naq ink’a’ taaraqe’q aatin cherix.
aXb’aan naq rik’in li raqb’a-aatin nekexraqok wi’ aatin, taaraqe’q aatin cherix; ut rik’in li b’isleb’ nekexb’isok wi’, taab’ise’q wi’chik choq’ eere.
Ut k’a’ naq nakak’e reetal li mul wan sa’ xsa’ ru laa was aawiitz’in, a’ut ink’a’ nakak’oxla li tz’amb’a wan sa’ xsa’ aawu laa’at?
Malaj ut chanru tab’i’ taaye re laa was aawiitz’in: Wisihaq wan li mul sa’ xsa’ aawu—ut k’e reetal wan jun tz’amb’a sa’ xsa’ aawu laa’at?
At aj ka’pak’al-u, isi chaq xb’een wa li atz’amb’a sa’ xsa’ aawu; toja’ ut naq saqen ru naq tat-iloq re risinkil li mul wan sa’ xsa’ ru laa was aawiitz’in.
Meek’e li k’a’ru asant reheb’ li tz’i’, chi moko chekut lee saqi lemtz’ q’ol chiruheb’ li aaq, maare anchal te’xyeq’i rub’el roqeb’, ut te’xsutq’isi wi’chik rib’ ut texxt’upiheb’.
aChextz’aamanq, ut taak’eemanq eere; chexsik’oq, ut textawoq; chextoch’oq, ut taateemanq cheru.
Xb’aan naq yalaq ani natz’aaman, nak’uluk; ut li ani nasik’ok, natawok; ut chiru ani natoch’ok, taateemanq.
Malaj ut ani chi winq wan eere, wi li ralal tixtz’aama xkaxlan wa, li tixk’e junaq pek re?
Malaj wi tixtz’aama junaq kar, ma tixk’e tab’i’ junaq k’anti’ re?
Wi ut laa’ex, li ink’a’ usex, nekenaw xk’eeb’al chaab’il maatan reheb’ lee ralal eek’ajol, ma ink’a’ toja’ chik lee Yuwa’ li wan sa’ choxa tixk’e k’a’aq re ru chaab’il reheb’ li neke’tz’aaman chiru?
Jo’kan ut, chixjunil li k’a’aq re ru li b’arwan teeraj naq te’xb’aanu li winq eere, jo’kan ajwi’ acheb’aanu laa’ex reheb’ a’an, xb’aan naq a’in li chaq’rab’ ut eb’ li profeet.
Chex’okaq sa’ li aokeb’aal laatz’, xb’aan naq bnim ru li okeb’aal, ut helho ru li b’e li naxik sa’ li sache’k, ut naab’aleb’ wan li neke’ok chiru; Xb’aan naq laatz’ li aokeb’aal, ut bka’ch’in ru li b’e, li naxik sa’ li yu’amej, ut cmoko k’iheb’ ta li neke’tawok re.
Cheril eerib’ chiruheb’ li ab’alaq’il profeet, li neke’chal eerik’in sa’ raq’ li karneer, a’b’an sa’ xch’ooleb’, a’aneb’ xojb’ aj ti’onel.
Teenaweb’ ru rik’in li neke’uuchin wi’.
Ma neke’xxok tab’i’ li winq li uva chiru k’ix, malaj li higo chiru li tun k’ix?
Chi jo’kan, chixjunil li chaab’il che’ chaab’il li naruuchini; a’b’an jun che’ moko chaab’il ta ink’a’ us li naruuchini.
Jun chaab’il che’ ink’a’ naru naruuchini li ink’a’ us, chi moko junaq che’ moko chaab’il ta taaruuchini li chaab’il.
Chixjunil lix toonal li che’ li amoko naruuchini ta li chaab’il, nayok’e’ chaq, ut nakute’ sa’ xam.
Jo’kan ut, rik’in li aneke’uuchin wi’ teenaweb’ ru.
Moko chixjunil ta li naxye we, Qaawa’, Qaawa’, taa’ok sa’ li awa’b’ejihom re choxa; li nab’aanunk b’an re li rajom lin Yuwa’ li wan sa’ choxa.
Naab’al ate’xye we sa’ li kutan a’an: Qaawa’, Qaawa’, ma ink’a’ xoo’aatinak jo’ profeet sa’ laa k’ab’a’, ut sa’ laa k’ab’a’ xqisiheb’ chaq laj tza, ut sa’ laa k’ab’a’ xqab’aanu k’iila sachb’a-ch’oolejil k’anjel?
Toja’ ut naq tinch’olob’ laa’in chiruheb’: Maajo’q’e akinnaw eeru; belenqex chaq wik’in, ex li nekexk’anjelan maa’usilal.
Jo’kan ut, ani na’ab’in re lin yehom a’in ut naxb’aanu, tinjuntaq’eeta rik’in jun winq chaab’il xna’leb’, li kikab’lank re li rochoch sa’ xb’een jun asaqoonaq— Ut kikub’e li ahab’, ut kichal b’uut’iha’, ut ki’apun li iq’, ut kixpik’a rib’ chiru li ochoch a’an; ut bink’a’ kit’ane’ xb’aan naq k’ojob’anb’il sa’ xb’een jun saqoonaq.
Ut chixjunil li na’ab’ink re lin yehom a’in ut moko naxb’aanu ta, taajuntaq’eetaaq rik’in jun winq maak’a’ xna’leb’, li kikab’lank re li rochoch sa’ xb’een asamahib’— Ut kikub’e li hab’, ut kichal b’uut’iha’, ut ki’apun li iq’, ut kixpik’a rib’ chiru li ochoch a’an, ut kit’ane’, ut nim lix t’anik a’an.
 Ut anajwan kik’ulman naq chirix naq kixchoy li Jesus li yehom a’in kixb’eresi li rilob’aal chixsutam wankeb’ wi’ li ch’utch’uukil tenamit, ut kixye reheb’: K’ehomaq reetal, xerab’i li k’a’aq re ru kink’ut naq maji’ nintaqe’ rik’in inYuwa’; jo’kan ut, ani najultiko’ re lin yehom a’in ut anaxb’aanu, a’an btinwaklesi sa’ roso’jik li kutan.
Ut kik’ulman naq chirix naq li Jesus kixye li aatin a’in, kixk’e reetal naq wan junjunq sa’ xyanqeb’ li sachsookeb’ xch’ool, ut ke’xpatz’ rib’ sa’ xch’ool k’a’ru taaraj chirix lix achaq’rab’ laj Moises; xb’aan naq ink’a’ neke’xtaw ru li yehom naq oso’jenaq li k’a’aq re ru re najter, ut naq chixjunil li k’a’aq re ru ak’ob’resinb’il.
Ut kixye reheb’: Misach eech’ool naq xinye eere naq x’oso’ li k’a’aq re ru re najter, ut naq chixjunil li k’a’aq re ru ak’ob’resinb’il.
K’ehomaq reetal, ninye eere naq tz’aqlojenaq ru li achaq’rab’ li kik’eeman re laj Moises.
K’ehomaq reetal, alaa’in li kink’ehok re li chaq’rab’, ut laa’in li kin’ok sa’ sumwank rik’in intenamit Israel; jo’kan ut, wik’in laa’in tz’aqlojenaq ru li chaq’rab’, xb’aan naq kinchal re bxtz’aqob’resinkil ru li chaq’rab’, jo’kan naq wan xraqik.
K’ehomaq reetal, amoko ninsacheb’ ta li profeet, xb’aan naq jo’ k’ihaleb’ li moko ke’tz’aqlok ta ru wik’in, chi yaal ninye eere, te’tz’aqloq ru chixjunil.
Ut rik’in naq kinye eere naq x’oso’ li ka’aq re ru re najter, moko ninsach ta li k’a’ru yeeb’il chirix li k’a’aq re ru toj taachalq.
Xb’aan naq k’ehomaq reetal, li asumwank li kink’uub’ rik’in lin tenamit maji’ natz’aqlok ru chixjunil; a’b’an li chaq’rab’ li kik’ehe’ re laj Moises wik’in laa’in wan xraqik.
K’ehomaq reetal, laa’in li achaq’rab’, ut li bsaqen.
Chex’iloq wankin wi’ laa’in, ut chexkuyuq toj sa’ roso’jik, ut ctaawanq eeyu’am; xb’aan naq re li ani dnakuyuk toj sa’ roso’jik tink’e li junelik yu’am.
K’ehomaq reetal, xink’e eere li ataqlahom; jo’kan ut, chepaab’ intaqlahom.
A’in ut li chaq’rab’ ut eb’ li profeet, xb’aan naq chi yaal eb’ a’an bke’xch’olob’ inyaalal laa’in.
Anajwan ut kik’ulman naq chirix naq li Jesus kixye li aatin a’in, kixye reheb’ li kab’laju a’an li kixsik’ chaq ru: Laa’ex intzolom; ut laa’ex jun saqen chiru li tenamit a’in, a’aneb’ jun rela’ lix junkab’al laj aJose.
Ut k’ehomaq reetal, a’in lix ach’och’il eereechanihom, ut li Yuwa’b’ej kixk’e eere.
Ut maajun wa kixk’e li Yuwa’b’ej intaqlankil naq atinye reheb’ lee ras eeriitz’in aran Jerusalen.
Chi moko junaq sut kixk’e li Yuwa’b’ej intaqlankil naq tinye reheb’ chirix axkomoneb’ chik xteepal lix junkab’al laj Israel, li kixk’ameb’ chaq xb’e li Yuwa’b’ej chi elk sa’ li ch’och’.
Ka’ajwi’ a’in kinixtaqla li Yuwa’b’ej naq tinye reheb’: Naq wankeb’ chik inkarneer moko xkomoneb’ ta a’ korral a’in; eb’ a’an tento ajwi’ teb’ink’am chaq, ut te’rab’i xyaab’ inkux, ut jun korral naq taawanq, ut junaq aaj ilol karneer.
Anajwan ut, xb’aan xjipilal xk’a’uxleb’ ut xmaak’a’il lix paab’aaleb’ aink’a’ ke’xtaw ru li waatin; jo’kan naq kintaqlaak naq maak’a’ chik tinye reheb’ xb’aan li Yuwa’b’ej chirix li na’leb’ a’in.
A’b’anan chi yaal ninye eere, naq li Yuwa’b’ej kinixtaqla, ut ninye eere laa’ex, naq kijache’ chaq eeru sa’ xyanqeb’ sa’ xk’ab’a’ lix maa’usilaleb’; jo’kan naq a’an xb’aan xmaa’usilaleb’ naq moko neke’xnaw ta cherix.
Ut chi yaal, ninye wi’chik eere naq li jun ch’ol chik chi teep kixjach ru li Yuwa’b’ej rik’ineb’; ut a’an xb’aan xmaa’usilaleb’ naq moko neke’xnaw ta chirixeb’.
Ut chi yaal ninye eere, naq laa’ex li kinye wi’: aWankeb’ chik inkarneer moko xkomoneb’ ta a’ korral a’in; eb’ a’an tento ajwi’ teb’ink’am chaq, ut te’rab’i xyaab’ inkux, ut jun korral naq taawanq, ut junaq aj ilol karneer.
Ut ink’a’ ke’xtaw ru li kinye, xb’aan naq ke’xk’oxla naq a’aneb’ laj aGentil; xb’aan naq moko ke’xtaw ta ru naq eb’ laj Gentil bte’jale’q xch’ool xb’aan li aatin te’xjultika a’an.
Ut ink’a’ ke’xtaw ru inyehom naq kinye naq te’rab’i xyaab’ inkux; ut ink’a’ ke’xtaw ru inyehom naq eb’ laj aGentil maajun wa te’rab’i xyaab’ inkux—naq ink’a’ tink’utb’esi wib’ chiruheb’, ka’ajwi’ rik’in li bSantil Musiq’ej.
A’b’an k’ehomaq reetal, laa’ex kerab’i axyaab’ inkux, jo’ ajwi’ kineeril; ut laa’ex inkarneer, ut k’eeb’ilex sa’ ajl sa’ xyanqeb’ li bk’eeb’ileb’ we xb’aan li Yuwa’b’ej.
 Ut chi yaal, chi yaal, ninye eere naq wankeb’ chik ajalan inkarneer, li moko reheb’ ta li ch’och’ a’in, chi moko re li ch’och’ Jerusalen, chi moko jar raqal chik chi ch’och’ sa’ xsutam li wanjenaqin wi’ chi k’anjelak.
Xb’aan naq eb’ li nin’aatinak wi’ a’aneb’ li toj maji’ neke’ab’ink re lix yaab’ inkux; chi moko kink’utb’esi wib’ jun sutaq chiruheb’.
A’b’an xink’ul jun xtaqlahom li Yuwa’b’ej naq tinxik arik’ineb’, ut naq te’rab’i xyaab’ inkux, ut te’k’ehe’q sa’ ajl sa’ xyanqeb’ inkarneer, re naq jun korral naq taawanq ut junaq aj ilol karneer; jo’kan naq ninxik chixk’utb’al wib’ chiruheb’.
Ut nekexintaqla naq teetz’iib’a li ayehom a’in chirix naq ak xikenaqin, re naq wi taa’uxq naq eb’ lin tenamit li wankeb’ Jerusalen, eb’ li ke’ilok we ut ke’wan wik’in sa’ ink’anjel, ink’a’ te’patz’oq re li Yuwa’b’ej sa’ lin k’ab’a’ re te’ruuq chixk’ulb’al xnawomeb’ cherix rik’in li Santil Musiq’ej, ut jo’kan ajwi’ chirix li jun ch’ool chik li teep li moko nawb’ileb’ ta xb’aaneb’, naq li yehom a’in teetz’iib’a, taak’uulamanq ut taak’utb’esimanq chiruheb’ laj bGentil, re naq rik’in lix tz’aqlojikeb’ ru laj Gentil, li rela’ li riyajileb’ a’an, li jek’inb’ilaqeb’ chaq chiru lix b’een li ch’och’ xb’aan xmaak’a’il lix paab’aaleb’, te’ruuq chi oksiik, malaj ut taaruuq te’k’ame’q cchixnawb’al chiwix laa’in, laj Tojol rixeb’.
Toja’ ut naq ateb’inch’utub’ chaq sa’ xkaajachalil li ruchich’och’; toja’ ut naq tintz’aqob’resi ru li bsumwank li kixk’uub’ li Yuwa’b’ej choq’ re chixjunileb’ li wankeb’ sa’ lix cjunkab’al laj Israel.
Ut osob’tesinb’ileb’ laj aGentil, xb’aan xpaab’aaleb’ chiwix, rik’in ut sa’ xk’ab’a’ li bSantil Musiq’ej, li naxch’olob’ xyaalal chiruheb’ chiwix laa’in ut chirix li Yuwa’b’ej.
K’ehomaq reetal, xb’aan lix paab’aaleb’ chiwix, chan li Yuwa’b’ej, ut xb’aan xmaak’a’il eepaab’aal laa’ex, ex xjunkab’al laj Israel, sa’ aroso’jik li kutan taachalq li yaal rik’ineb’ laj Gentil, re naq lix tz’aqalil li k’a’aq re ru a’in taak’ehe’q chi nawmank chiruheb’.
A’b’anan rahilal, chan li Yuwa’b’ej, sa’ xb’eeneb’ laj Gentil li ink’a’ neke’paab’an—xb’aan naq us ta ak ke’chal chiru lix b’een li ch’och’ a’in, ut ake’xjek’iheb’ lin tenamit li wankeb’ sa’ lix junkab’al laj Israel; ut eb’ lin tenamit li wankeb’ sa’ lix junkab’al laj Israel bke’isiik chaq sa’ xyanqeb’, ut ke’yeq’iik rub’el oqej xb’aaneb’; Ut xb’aan li ruxtaan li Yuwa’b’ej choq’ reheb’ laj Gentil, ut jo’kan ajwi’ lix raqb’a-aatin li Yuwa’b’ej sa’ xb’een lin tenamit li wankeb’ sa’ lix junkab’al laj Israel, chi yaal, chi yaal, ninye eere, naq chirix chixjunil a’in, ut akaq xink’e chi sak’e’k lin tenamit li wankeb’ sa’ lix junkab’al laj Israel, ut chi tawasiik, ut chi akamsiik, ut chi isiik chaq sa’ xyanqeb’, ut chi xik’ ile’k xb’aaneb’, ut chi wank choq’ hasb’ ut jo’maajo’il aatin sa’ xyanqeb’— Ut jo’ka’in kixtaqla li Yuwa’b’ej naq tinye eere: Sa’ li kutan naq eb’ laj Gentil te’maakob’q chiru lin evangelio, ut te’xtz’eqtaana lix tz’aqalil lin evangelio, ut ate’taqsiiq sa’ xq’etq’etileb’ xch’ool sa’ xb’een chixjunileb’ li tenamit, ut sa’ xb’eeneb’ chixjunil li wankeb’ anchal sa’ ruchich’och’, ut te’nujaq rik’in li k’iila paay chi tik’ti’ik, ut b’alaq’, ut jo’maajo’il b’aanuhom, ut li k’iila paay chi ka’pak’alil, ut kamsink, ut btijok chi tojb’il, ut yumb’eetak ko’b’eetak, ut chi muqmuukil tz’eqb’eetalil; ut wi te’xb’aanu chixjunil li k’a’aq re ru a’in, ut te’xtz’eqtaana lix tz’aqalil lin evangelio, k’ehomaq reetal, chan li Yuwa’b’ej, laa’in tink’am chaq lix tz’aqalil lin evangelio sa’ xyanqeb’.
Toja’ ut naq ataajultiko’q we lin sumwank li kink’uub’ choq’ re lin tenamit, ex xjunkab’al laj Israel, ut tink’am lin evangelio rik’ineb’ a’an.
Toja’ ut naq tink’ut cheru, ex xjunkab’al laj Israel, naq eb’ laj Gentil moko te’wanq ta xwankil sa’ eeb’een; taajultiko’q b’an we lin sumwank choq’ eere, ex xjunkab’al laj Israel, ut texk’ame’q achixnawb’al lix tz’aqalil lin evangelio.
A’b’anan wi eb’ laj Gentil te’xjal xk’a’uxl ut te’sutq’iiq wik’in, chan li Yuwa’b’ej, k’ehomaq reetal, ate’k’ehe’q sa’ ajl sa’ xyanq lin tenamit, ex xjunkab’al laj Israel.
Ut ink’a’ tinkanab’ lin tenamit, li wankeb’ sa’ lix junkab’al laj Israel, chi nume’k sa’ xyanqeb’ ut chixyeq’inkileb’, chan li Yuwa’b’ej.
Wi b’an ink’a’ te’sutq’iiq wik’in, ut ink’a’ te’ab’inq chiru xyaab’ inkux, laa’in tinkanab’eb’, relik chi yaal, tinkanab’eb’ lin tenamit, ex xjunkab’al laj Israel, naq te’nume’q sa’ xyanqeb’, ut ate’xyeq’iheb’, ut eb’ a’an te’wanq chanchan li atz’am li xsach xsahil, li maak’a’ chik na’ok wi’, ka’aj chik re tz’eqe’k, ut yeq’e’k rub’el roqeb’ intenamit, ex xjunkab’al laj Israel.
Chi yaal, chi yaal, ninye eere, jo’ka’in kinixtaqla li Yuwa’b’ej—naq tink’e re li tenamit a’in li ch’och’ a’in choq’ reechanihomeb’.
Toja’ ut naq taatz’aqloq ru li araatin li profeet aj Isaias, li naxye: aEb’ laa bk’aak’alenel tenamit te’xtaqsi lix yaab’ kuxej; chi junajinb’il xyaab’eb’ xkux te’b’ichanq, xb’aan naq te’ril rik’in ruheb’ naq li Qaawa’ tixk’am chaq wi’chik Sion.
Chinumtaq xsahil eech’ool, chexb’ichanq sa’ komonil ex sachenaqil na’ajej re Jerusalen; xb’aan naq li Qaawa’ kixk’ojob’ xch’ool lix tenamit, a’an kixtoj rix Jerusalen.
Li Qaawa’ xt’usub’ lix santil tel sa’ rilob’aaleb’ chixjunil li tenamit; ut chixjunileb’ lix maril li ruchich’och’ te’ril lix kolb’a-ib’ li Dios.
 K’ehomaq reetal, anajwan kik’ulman naq chirix naq li Jesus kixye li aatin a’in ki’ilok wi’chik chixsutam wan wi’ li ch’utch’uukil tenamit, ut kixye reheb’: K’ehomaq reetal, aak xwulak inhoonal.
Nink’e reetal naq q’un eemetz’ew, naq ink’a’ nekexru achixtawb’al ru chixjunil li waatin li taqlanb’ilin xb’aan li Yuwa’b’ej chixyeeb’al eere sa’ li kutan a’in.
Jo’kan ut, ayuqex sa’ lee rochoch, ut atz’ilomaq rix sa’ eech’ool li k’a’aq re ru kinye, ut tz’aamanqex chiru li Yuwa’b’ej, sa’ lin k’ab’a’, re texruuq chixtawb’al ru, ut bkawresihomaq eek’a’uxl choq’ re li kutan cwulaj, ut ninchal wi’chik eerik’in.
A’ut anajwan aninxik rik’in li Yuwa’b’ej, ut jo’kan ajwi’ bchixk’utb’al wib’ chiruheb’ lix cteepal laj Israel li sachenaqeb’, xb’aan naq moko sachenaqeb’ ta chiru li Yuwa’b’ej, xb’aan naq a’an naxnaw b’ar kixk’ameb’.
Ut kik’ulman naq chirix naq ki’aatinak chi jo’kan li Jesus, kixb’eresi wi’chik li rilob’aal chixsutam wan wi’ li ch’utch’uukil tenamit, ut kixk’e reetal naq yookeb’ xya’al ru, ut ke’xka’ya chanchan naq te’xtz’aama raj chiru naq taakanaaq chik junpaataq rik’ineb’.
Ut a’an kixye reheb’: K’ehomaq reetal, nujenaq xsa’ inch’ool rik’in axtoq’ob’ankil eeru.
Ma wan ani yaj sa’ eeyanq?
K’amomaqeb’ chaq.
Ma wan ani yeeq roq, malaj mutz’, malaj toch’ol roq, malaj po’b’il xxaqalil, malaj saqlep rix, malaj chaqi xtib’el, malaj tz’ap xik, malaj ani tawasinb’il chi yalaq chan ru?
K’amomaqeb’ chaq, ut teb’ink’irtesi, xb’aan naq nintoq’ob’a eeru; nujenaq chi uxtaan xsa’ inch’ool.
Xb’aan naq nink’e reetal naq nekeraj naq tink’ut cheru li k’a’ru kinb’aanu reheb’ lee ras eeriitz’in aran Jerusalen, xb’aan naq nawil naq atz’aqal beepaab’aal re texink’irtesi.
Ut kik’ulman naq chirix naq ki’aatinak chi jo’kan, chixjunil li ch’utch’uukil tenamit sa’ junajil xkoheb’ rochb’eeneb’ lix yaj ut lix tawasinb’ileb’, ut lix yeeq roq, ut lix mutz’eb’, ut lix memeb’, ut rochb’een chixjunileb’ lix tawasinb’ileb’ chi yalaq chan ru; ut a’an akixk’irtesi chixjunjunqaleb’ naq ke’k’ame’ rik’in.
Ut chixjunileb’, li ani k’irtesinb’ileb’ ut li ani kaweb’ rib’, ke’xkub’si rib’ chiroq, ut ke’xloq’oni, ut jo’ k’ihaleb’ li ke’ru chi chalk xb’aan xnaab’alileb’ ake’xtz’ub’ li roq, jo’kan naq ke’ratisi li roq rik’in xya’aleb’ ru.
Ut kik’ulman naq kixtaqla naq te’k’ame’q chaq lix akok’aleb’.
Jo’kan naq ke’xk’ameb’ chaq lix kok’aleb’, ut ke’xk’ojob’eb’ sa’ li ch’och’ chixsutam, ut li Jesus kixaqli sa’ xyi; ut eb’ li ch’utch’uukil tenamit ke’xkanab’ xna’aj toj reetal naq ke’k’ame’ chaq chixjunil rik’in.
Ut kik’ulman naq chirix naq ke’k’ame’ chaq chixjunil, ut li Jesus xaqxo sa’ xyi, a’an kixtaqla li ch’utch’uukil tenamit naq ate’wiq’laaq chi ch’och’.
Ut kik’ulman naq chirix naq ke’wiq’la chi ch’och’, li Jesus ki’aakanak sa’ xch’ool, ut kixye: At inYuwa’, atawasinb’il ink’a’uxl xb’aan xmaa’usilaleb’ li ani wankeb’ sa’ lix junkab’al laj Israel.
Ut chirix naq kixye li aatin a’in, kiwiq’la ajwi’ a’an chi ch’och’; ut k’ehomaq reetal, kitijok chiru li Yuwa’b’ej, ut li k’a’ru kitijok wi’ ink’a’ naru natz’iib’aman, ut eb’ li ch’utch’uukil tenamit li ke’ab’ink re, ke’xch’olob’ xyaalal.
Ut jo’ka’in neke’xch’olob’ xyaalal: aMaajun wa rilom chaq xnaq’ uhej, chi moko rab’ihom chaq xikej, xkomon xnimal ru ut xsachb’a-ch’oolejil li na’leb’ kiqil ut kiqab’i li Jesus chixyeeb’al re li Yuwa’b’ej; Ut maajun aru’uj aq’ej naru chixyeeb’al, chi moko naru natz’iib’aak xb’aan junaq chi winq, chi moko naru lix ch’ooleb’ li winq chixk’oxlankil xkomon xnimal ru ut xsachb’a-ch’oolejil li na’leb’ kiqil jo’ ajwi’ kiqab’i li Jesus chixyeeb’al; ut maajun naru chixk’oxlankil li sahilal li kinujak wi’ li qaam sa’ li hoonal naq kiqab’i a’an chi tijok choq’ qe chiru li Yuwa’b’ej.
Ut kik’ulman naq chirix naq li Jesus kixk’e xraqik tijok chiru li Yuwa’b’ej, kiwakli; a’b’anan k’a’jo’ xnimal axsahileb’ xch’ool li ch’utch’uukil tenamit jo’kan naq ke’lukta xb’aan.
Ut kik’ulman naq li Jesus kiraatinaheb’, ut kixye reheb’ naq te’wakliiq.
Ut ke’wakli chaq chi ch’och’, ut a’an kixye reheb’: Osob’tesinb’ilex xb’aan eepaab’aal.
Anajwan ut k’ehomaq reetal, nujenaq xsahil inch’ool.
Ut chirix naq kixye li aatin a’in, akiyaab’ak, ut eb’ li ch’utch’uukil tenamit ke’xch’olob’ xyaalal, ut kixk’uleb’ lix kok’al chixjunjunqaleb’, ut bkirosob’tesiheb’, ut kitijok chiru li Yuwa’b’ej choq’ reheb’.
Ut chirix naq kixb’aanu a’in kiyaab’ak wi’chik; Ut kiraatina li ch’utch’uukil tenamit, ut kixye reheb’: K’ehomaq reetal lee kok’al.
Ut naq ke’ilok re xk’eeb’al reetal ke’xb’eresi li rilob’aal sa’ xjayal li choxa, ut ke’ril chi teeliik li choxa, ut ke’rileb’ li anjel chi kub’eek chaq sa’ choxa chanchan sa’ xyi xam; ut ke’kub’e chaq ut ake’xsutiheb’ rix li kok’al a’an, ut sutsuukeb’ rix rik’in xam; ut eb’ li anjel ke’k’anjelak chiruheb’.
Ut eb’ li ch’utch’uukil tenamit ke’ilok ut ke’ab’in ut ke’xch’olob’ xyaalal, ut neke’xnaw naq yaal li ke’xch’olob’, xb’aan naq chixjunileb’ ke’ilok ut ke’ab’in, li junjunq chi winq xjunes rib’; ut wankeb’ na wiib’ mil rik’in oob’ cient rajlankileb’; ut wankeb’ winq, ixq, ut kok’al.
 Ut kik’ulman naq li Jesus kixtaqlaheb’ lix tzolom naq te’xk’am chaq li akaxlan wa ut li viin rik’in.
Ut naq xikenaqeb’ chixk’amb’al chaq li kaxlan wa ut viin, kixtaqla li ch’utch’uukil tenamit naq te’xchunub’ rib’ chi ch’och’.
Ut naq ke’k’ulun li tzolom rik’in li akaxlan wa ut li viin, kixchap xkomon li kaxlan wa ut kixjachi ut kirosob’tesi; ut kixk’e reheb’ li tzolom ut kixtaqla naq te’wa’aq.
Ut chirix naq ke’wa’ak ut ke’nujak, kixtaqla naq te’xk’e reheb’ li ch’utch’uukil tenamit.
Ut chirix naq li ch’utch’uukil tenamit ke’wa’ak ut ke’nujak, kixye reheb’ li tzolom: K’ehomaq reetal, taawanq jun li taak’ojob’aaq sa’ eeyanq, ut re a’an tink’e wankilal re atixjachi li kaxlan wa ut taarosob’tesi ut tixk’e reheb’ li wankeb’ sa’ lin iglees, reheb’ chixjunil li te’paab’anq ut te’kub’eeq xha’ sa’ lin k’ab’a’.
Ut a’in junelik teek’e eech’ool chixb’aanunkil, jo’ chanru ajwi’ kinb’aanu laa’in, jo’ chanru ajwi’ naq kinjachi li kaxlan wa ut kiwosob’tesi ut kink’e eere.
Ut a’in teeb’aanu re axjultikankil intib’el, li kink’ut cheru.
Ut taawanq a’an re xch’olob’ankil xyaalal chiru li Yuwa’b’ej naq junelik ninjultiko’ eere.
Ut wi junelik ninjultiko’ eere, taawanq inMusiq’ eerik’in.
Ut kik’ulman naq chirix naq kixye li aatin a’in, kixtaqlaheb’ lix tzolom naq te’xchap xkomon li viin sa’ li sek’ ut te’uk’aq chire, ut naq te’xk’e ajwi’ re li ch’utch’uukil tenamit re taaruuq te’uk’aq chire.
Ut kik’ulman naq ke’xb’aanu chi jo’kan, ut ke’uk’ak chire ut ke’nujak, ut ke’xk’e ajwi’ re li ch’utch’uukil tenamit, ut eb’ a’an ke’uk’ak, ut ke’nujak.
Ut chirix naq ke’xb’aanu a’in li tzolom, li Jesus kixye reheb’: Osob’tesinb’ilex xb’aan a’in li keb’aanu, xb’aan naq a’an xtz’aqob’resinkil ru intaqlahom, ut a’in naxk’ut xyaalal chiru li Yuwa’b’ej naq wan eech’ool chixb’aanunkil li k’a’ru kexintaqla wi’.
Ut a’in junelik teeb’aanu reheb’ li neke’xjal xk’a’uxl ut neke’kub’e xha’ sa’ lin k’ab’a’; ut teeb’aanu re xjultikankil lin kik’el, li kihoye’ choq’ eere, re naq teek’ut xyaalal chiru li Yuwa’b’ej naq junelik ninjultiko’ eere.
Ut wi junelik ninjultiko’ eere, taawanq inmusiq’ eerik’in.
Ut nink’e jun taqlahom eere naq teeb’aanu li k’a’aq re ru a’in.
Ut wi junelik teeb’aanu li k’a’aq re ru a’in osob’tesinb’ilex, xb’aan naq kab’lanb’ilex sa’ xb’een ainsaqoonaq.
A’b’an ani sa’ eeyanq taab’aanunq re li tiqb’il ru malaj li k’osb’il ru chiru a’in, moko kab’lanb’ileb’ ta sa’ xb’een insaqoonaq; kab’lanb’ileb’ b’an sa’ xb’een jun k’ojleb’aal re samahib’; ut naq nakub’e li hab’, ut nachal li b’uut’iha’, ut na’apun li iq’, ut naxpik’a rib’ chiruheb’, ate’t’ane’q, ut li brokeb’aal xb’alb’a teeto wan chixk’ulb’aleb’.
Jo’kan ut osob’tesinb’ilex wi nekepaab’ intaqlahom, li kinixtaqla li Yuwa’b’ej naq tink’e eere.
Chi yaal, chi yaal, ninye eere, junelik tento texyo’leq ut atextijoq, re naq ink’a’ tex’aaleeq xb’aan laj tza, ut texk’ame’q chi preexil xb’aan a’an.
Ut jo’ chanru kintijok laa’in sa’ eeyanq, jo’kan ajwi’ textijoq laa’ex sa’ lin iglees, sa’ xyanq lin tenamit li neke’xjal xk’a’uxl ut neke’kub’e xha’ sa’ lin k’ab’a’.
K’ehomaq reetal, laa’in li asaqen; laa’in bxinb’aanu cheru li tento taa’uxq.
Ut kik’ulman naq chirix naq li Jesus kixye li aatin a’in reheb’ lix tzolom, kixsutq’isi li rilob’aal rik’in li ch’utch’uukil tenamit ut kixye reheb’: K’ehomaq reetal, chi yaal, chi yaal, ninye eere, tento texyo’leq ut textijoq junelik, maare anchal tex’ok sa’ li aaleek; xb’aan naq laj aSatanas taaraj eereechaninkil, re texxtz’il jo’ li trigo.
Jo’kan naq junelik tento textijoq chiru li Yuwa’b’ej sa’ lin k’ab’a’; Ut ayalaq k’a’ru teetz’aama chiru li Yuwa’b’ej sa’ lin k’ab’a’, li us, rik’in xpaab’ankil naq texk’uluq, k’ehomaq reetal, taak’eemanq eere.
aTijonqex sa’ lee junkab’al chiru li Yuwa’b’ej, junelik sa’ lin k’ab’a’, re naq eb’ lee rixaqil ut lee kok’al te’ruuq chi osob’tesiik.
Ut k’ehomaq reetal, teech’utub’ eerib’ chi kok’ aj xsa’; ut maajun winq teeram chi chalk eerik’in naq nekech’utub’ eerib’; kanab’omaq b’an naq che’chalq eerik’in ut meerameb’ ru; aTextijoq b’an chirixeb’, ut ink’a’ teerisiheb’ chaq; ut wi taa’uxq naq te’chalq eerik’in chi kok’ aj xsa’, textijoq chirixeb’ chiru li Yuwa’b’ej, sa’ lin k’ab’a’.
Jo’kan ut, taqsihomaq lee asaqen re taaruuq taalemtz’unq chiru li ruchich’och’.
K’ehomaq reetal, laa’in li bsaqen li teetaqsi—li k’a’ru kineeril chixb’aanunkil.
K’ehomaq reetal, nekeril naq kintijok chiru li Yuwa’b’ej, ut chejunilex kex’ilok re.
Ut nekeril naq kintaqla naq amaajun eere taa’elq; kintaqla b’an naq texchalq wik’in, re texruuq chi bch’e’ok ut chi ilok; jo’kan ajwi’ teeb’aanu re li ruchich’och’; ut ani naq’etok re li taqlahom a’in naxkanab’ rib’ chi b’eresiik sa’ li aaleek.
Anajwan ut kik’ulman naq chirix naq li Jesus kixye li aatin a’in, kixb’eresi wi’chik li rilob’aal wankeb’ wi’ li tzolom li kixsik’ chaq ru, ut kixye reheb’: K’ehomaq reetal, chi yaal, chi yaal, ninye eere, nink’e jun chik taqlahom eere, toja’ ut naq tento tinxik rik’in lin aYuwa’, re tinruuq chixtz’aqob’resinkil ru bjalaneb’ chik taqlahom li kixk’e chaq we.
Anajwan ut k’ehomaq reetal, a’in li taqlahom li nink’e eere, naq ink’a’ teekanab’ anihaq chi atz’aqonk chi na’no sa’ lin tib’el ut lin kik’el chi bmoko k’ulub’ej ta, naq nekek’anjela; Xb’aan naq ani nawa’ok ut na’uk’ak re lin tib’el ut lin akik’el chi bmoko k’ulub’ej ta naxwa’ ut naruk’ tojb’a-maak choq’ re li raam; jo’kan naq wi nekenaw naq junaq winq moko k’ulub’ej ta re xwa’b’al ut ruk’b’al lin tib’el ut lin kik’el, ink’a’ teekanab’ chixk’ulb’al.
A’b’anan ink’a’ ateerisi chaq sa’ eeyanq; texk’anjelaq b’an chiru, ut textijoq chirix chiru li Yuwa’b’ej sa’ lin k’ab’a’; ut wi taa’uxq naq tixjal xk’a’uxl ut taakub’eeq xha’ sa’ lin k’ab’a’, rik’in a’an teek’ul, ut teejek’i re a’an xkomon lin tib’el ut lin kik’el.
Wi b’an ink’a’ naxjal xk’a’uxl moko taak’ehe’q ta sa’ ajl sa’ xyanq lin tenamit, re naq ink’a’ taaruuq chixsachb’al lin tenamit, xb’aan naq k’ehomaq reetal, laa’in nekeb’innaw ru ainkarneer, ut k’eeb’ileb’ sa’ ajl.
A’b’anan moko teerisi ta chaq sa’eb’ lee ch’utleb’aal, malaj sa’eb’ lee na’aj re loq’onink, xb’aan naq toj texk’anjelaq chiru xkomoneb’ a’an; xb’aan naq moko nekenaw ta ma ink’a’ te’sutq’iiq ut te’xjal xk’a’uxl, ut te’chalq wik’in chi anchal rajomeb’ xch’ool, ut laa’in ateb’ink’irtesi; ut laa’aqex k’anjeleb’aal re xk’amb’al li kolb’a-ib’ rik’ineb’.
Jo’kan ut, paab’omaq li yehom a’in li kexintaqla wi’ re naq ink’a’ tex’ok rub’el atojb’a-maak; xb’aan naq rahilal sa’ xb’een li ani k’eeb’il sa’ tojb’a-maak xb’aan li Yuwa’b’ej.
Ut nink’e eere li taqlahom a’in xb’aan li wech’ink-ib’ li wanjenaq sa’ eeyanq.
Ut osob’tesinb’ilex wi amaak’a’eb’ li wech’ink-ib’ sa’ eeyanq.
Ut anajwan ninxik rik’in li Yuwa’b’ej, xb’aan naq aajel ru naq tinxik rik’in li Yuwa’b’ej achoq’ eere laa’ex.
Ut kik’ulman naq chirix naq li Jesus kixk’e xraqik li yehom a’in, kixch’e’eb’ rik’in aruq’ li btzolom li kixsik’eb’ chaq ru, chixjunjunqaleb’, toj reetal naq ak xch’e’eb’ chixjunil, ut kiraatinaheb’ naq yoo chixch’e’b’aleb’.
Ut li ch’utch’uukil tenamit moko ke’rab’i ta li aatin li kixye, jo’kan naq ink’a’ ke’xch’olob’ xyaalal; a’b’anan eb’ li tzolom ke’xch’olob’ xyaalal naq kixk’e awankilal reheb’ re xk’eeb’al li bSantil Musiq’ej.
Ut laa’in tink’ut cheru moqon naq yaal a’in li ke’xch’olob’.
Ut kik’ulman naq chirix naq li Jesus kixch’e’eb’ chixjunil, kichal jun achoql ut kixmoyeb’ ru li ch’utch’uukil tenamit jo’kan naq ink’a’ ke’ru chirilb’al li Jesus.
Ut naq moyb’ileb’ ru ki’el chaq rik’ineb’, ut kitaqe’ sa’ choxa.
Ut eb’ li tzolom ke’ril ut ke’xch’olob’ xyaalal naq a’an kitaqe’ wi’chik sa’ choxa.
 Ut anajwan kik’ulman naq chirix naq li Jesus kitaqe’ sa’ choxa, ke’xjek’i rib’ li ch’utch’uukil tenamit, ut li junjunq chi winq kixk’am rixaqil ut xkok’al chirix ut kisutq’i sa’ tz’aqal rochoch.
Ut kijek’iman resil sa’ junpaat sa’ xyanqeb’ li tenamit, naq maji’ naq’ojyino’, naq eb’ li ch’utch’uukil tenamit ke’ril chaq li Jesus, ut naq a’an kik’anjelak chaq chiruheb’, ut naq tixk’ut ajwi’ rib’ wulajaq chik chiru li ch’utch’uukil tenamit.
Relik chi yaal, ut chiru ajwi’ chixjunil li q’ojyin kijek’iman resil chirix li Jesus, ut jo’ chanru ke’xtaqla resil reheb’ li tenamit, jo’kan naq ke’wan naab’al, relik chi yaal, numtajenaq xk’ihal rajlankileb’, ke’k’anjelak chi numtajenaq chiru chixjunil li q’ojyin a’an, re naq wulajaq chik taaruuq te’wanq sa’ li na’ajej b’ar wi’ li Jesus tixk’utb’esi rib’ chiru li ch’utch’uukil tenamit.
Ut kik’ulman naq wulajaq chik, naq ak ch’utub’anb’il li k’iila tenamit, k’ehomaq reetal, laj Nefi ut li riitz’in li kixwaklesi chaq sa’ xyanqeb’ li kamenaq, laj Timoteo xk’ab’a’, ut jo’kan ajwi’ li ralal, laj Jonas xk’ab’a’, ut jo’kan ajwi’ laj Matoni, ut laj Matonihah, li riitz’in, ut laj Kumen, ut laj Kumenonhi, ut laj Jeremias, ut laj Xemnon, ut laj Jonas, ut laj Sedekias, ut laj Isaias—anajwan a’ineb’ lix k’ab’a’eb’ li tzolom li kixsik’ chaq ru li Jesus—ut kik’ulman naq eb’ a’an xkoheb’ ut ke’xaqli sa’ xyi li ch’utch’uukil tenamit.
Ut k’ehomaq reetal, k’a’jo’ xnimal li ch’utch’uukil tenamit, jo’kan naq ke’xtaqla xjachb’aleb’ sa’ kab’laju ch’uut.
Ut eb’ li ka’blaju ke’xtzol li ch’utch’uukil tenamit, ut k’ehomaq reetal, ke’xtaqla naq eb’ li ch’utch’uukil tenamit te’wiq’laaq sa’ xb’een li ch’och’, ut naq te’tijoq chiru li Yuwa’b’ej sa’ lix k’ab’a’ li Jesus.
Ut eb’ li tzolom ke’tijok ajwi’ chiru li Yuwa’b’ej sa’ lix k’ab’a’ li Jesus.
Ut kik’ulman naq ke’wakli ut ke’k’anjelak chiru li tenamit.
Ut chirix naq ke’xk’ut chiruheb’ li aatin ajwi’ a’an li kixye chaq li Jesus—chi maajun xjalb’al ru li aatin kixye chaq li Jesus—k’ehomaq reetal, ke’wiq’la wi’chik ut ke’tijok chiru li Yuwa’b’ej sa’ lix k’ab’a’ li Jesus.
Ut ke’tijok re xk’ulb’al li k’a’ru k’a’jo’ ajb’il xb’aaneb’, ut ke’raj naq li aSantil Musiq’ej taak’eemanq reheb’.
Ut chirix naq ke’tijok chi jo’kan, ke’kub’e chire li ha’, ut eb’ li ch’utch’uukil tenamit ke’xtaaqeheb’.
Ut kik’ulman naq laj Nefi kikub’e asa’ li ha’ ut kikub’e xha’.
Ut kitaqe’ chaq sa’ li ha’, ut ki’ok chi kub’sink ha’.
Ut kixkub’siheb’ xha’ chixjunileb’ li kixsik’eb’ chaq ru li Jesus.
Ut kik’ulman naq chirix naq ake’kub’e xha’ chixjunileb’ ut ke’taqe’ chaq sa’ li ha’, kikub’e li Santil Musiq’ej sa’ xb’eeneb’, ut ke’nujak rik’in li bSantil Musiq’ej ut rik’in xam.
Ut k’ehomaq reetal, ake’sute’ rix chanchan xb’aan xam; ut kikub’e chaq sa’ choxa, ut eb’ li ch’utch’uukil tenamit ke’ril, ut ke’xch’olob’ xyaalal; ut eb’ li anjel ke’kub’e chaq sa’ choxa ut ke’k’anjelak chiruheb’.
Ut naq yookeb’ li anjel chi k’anjelak chiruheb’ li tzolom, k’ehomaq reetal, kik’ulman naq li Jesus kichal ut kixaqli sa’ xyanqeb’ ut kik’anjelak chiruheb’.
Ut kik’ulman naq a’an kiraatina li ch’utch’uukil tenamit, ut kixtaqla naq te’wiq’laaq wi’chik chi ch’och’, ut jo’kan ajwi’ naq te’wiq’laaq lix tzolom chi ch’och’.
Ut kik’ulman naq chirix naq ke’wiq’la chixjunileb’ chi ch’och’, a’an kixtaqlaheb’ lix tzolom naq te’tijoq.
Ut k’ehomaq reetal, eb’ a’an ke’ok chi tijok, ut ke’tijok chiru li Jesus, ke’xye naq a’an lix Qaawa’ ut lix Dios.
Ut kik’ulman naq li Jesus ki’el chaq sa’ xyanqeb’, ut kixnajtob’resi rib’ ka’ch’in rik’ineb’, ut kixkub’si rib’ chi ch’och’, ut kixye: At inYuwa’, ninb’antioxi aawe naq xak’e li Santil Musiq’ej reheb’ a’in li keb’insik’ ru; ut a’an xb’aan xpaab’aaleb’ chiwix naq keb’insik’ chaq ru sa’ xyanqil li ruchich’och’.
At inYuwa’, nintz’aama chawu naq taak’e li Santil Musiq’ej reheb’ chixjunil li te’paab’anq re li raatineb’.
At inYuwa’, kak’e reheb’ li Santil Musiq’ej xb’aan naq nikine’xpaab’; ut nakawil naq nikine’xpaab’ xb’aan naq nakawab’iheb’, ut neke’tijok chiwu; ut neke’tijok chiwu xb’aan naq wankin rik’ineb’.
Ut anajwan at inYuwa’, nintijok chawu chirixeb’, ut chirix ajwi’ chixjunileb’ li te’paab’anq re li raatineb’, re naq eb’ a’an taaruuq tine’xpaab’, re naq tinwanq laa’in rik’ineb’ a’an ajo’ chanru naq laa’at, at inYuwa’, wankat wik’in, re naq bjunajaqo.
Ut kik’ulman naq chirix naq li Jesus kitijok chi jo’kan chiru li Yuwa’b’ej, kichal rik’ineb’ lix tzolom, ut k’ehomaq reetal, toj ke’wan chi tijok chiru chi ink’a’ neke’xkanab’; ut ink’a’ ake’xtamresi k’iila aatin, xb’aan naq kik’eeman reheb’ k’a’ru bte’tijoq wi’, ut ke’nujak rik’in x’anchalil li rajomeb’.
Ut kik’ulman naq li Jesus kirosob’tesiheb’ naq yookeb’ chi tijok chiru; ut sa xse’ li arilob’aal naq kirileb’, ut lix saqenkil li rilob’aal kilemtz’un chiruheb’, ut k’ehomaq reetal, eb’ a’an ke’wan bxsaqalil ru jo’ chanru li rilob’aal ut jo’kan ajwi’ li raq’ li Jesus; ut k’ehomaq reetal, lix saqalil ru kixq’ax ru chixjunil li saqalil; relik chi yaal, ink’a’ ajwi’ kiru kiwan k’a’ruhaq sa’ xb’een li ruchich’och’ li k’a’jo’ xsaqal jo’ chanru xsaqalil a’an.
Ut li Jesus kixye reheb’: Toj tijonqex; a’ut eb’ a’an ink’a’ ke’xkanab’ tijok.
Ut ki’el wi’chik rik’ineb’, ut kixnajtob’resi rib’ ka’ch’in ut kixkub’si rib’ chi ch’och’; ut kitijok wi’chik chiru li Yuwa’b’ej, ut kixye: At inYuwa’, ninb’antioxi aawe naq axasaqob’resiheb’ ru li ani keb’insik’ ru, xb’aan xpaab’aaleb’, ut nintijok chirixeb’, ut chirixeb’ ajwi’ li te’paab’anq re li raatineb’, re naq te’saqob’resiiq ru wik’in, xb’aan xpaab’ankil li raatineb’, jo’ chanru naq saqob’resinb’ileb’ ru a’an wik’in.
At inYuwa’, moko nintijok ta choq’ re li ruchich’och’, choq’ reheb’ b’an li ani asa’ li ruchich’och’ kak’e chaq we, xb’aan xpaab’aaleb’, re naq saqob’resinb’ilaqeb’ ru wik’in, re naq tinwanq rik’ineb’ a’an jo’ chanru naq laa’at, at inYuwa’, wankat wik’in, re naq junajaqo, re naq taaruuq taanimaaq inloq’al rik’ineb’.
Ut chirix naq li Jesus kixye li aatin a’in kichal wi’chik rik’ineb’ lix tzolom; ut k’ehomaq reetal naq anchaleb’ xch’ool chi tijok chiru, chi ink’a’ neke’xkanab’; ut a’an kirileb’ wi’chik chi sa xse’; ut k’ehomaq reetal naq asaqeb’ ru a’an, chanchan ajwi’ li Jesus.
Ut kik’ulman naq a’an kixnajtob’resi wi’chik rib’ ka’ch’in, ut kitijok chiru li Yuwa’b’ej; Ut li ru’uj aq’ej ink’a’ naru chixyeeb’al li aatin kitijok wi’, chi moko naru anatz’iib’aak xb’aan winq li aatin kitijok wi’.
Ut eb’ li ch’utch’uukil tenamit ke’rab’i, ut neke’xch’olob’ xyaalal; ut ke’tehe’ xch’ooleb’ ut ke’xtaw ru sa’ xch’ooleb’ li aatin kitijok wi’.
A’b’anan k’a’jo’ xnimal ru ut xsachb’a-ch’oolejil li aatin kitijok wi’, jo’kan naq ink’a’ naru natz’iib’aman, chi moko naru anayehe’ xb’aan li winq.
Ut kik’ulman naq chirix naq li Jesus kiraqe’ chi tijok, kichal wi’chik rik’ineb’ lix tzolom, ut kixye reheb’: Maajun wa wilom jo’ xnimal li apaab’aal a’in sa’ xyanqeb’ chixjunileb’ laj Judio; jo’kan naq ink’a’ kiru kink’ut chiruheb’ xnimal li sachb’a-ch’oolej a’in, xb’aan bxmaak’a’il lix paab’aaleb’.
Chi yaal ninye eere, maajun reheb’ wan li kiril xninqal ru li k’a’aq re ru keril laa’ex, chi moko ke’rab’i xninqal ru li k’a’aq re ru kerab’i laa’ex.
 Ut kik’ulman naq kixtaqla li ch’utch’uukil tenamit naq te’xkanab’ tijok, ut jo’kaneb’ ajwi’ lix tzolom.
Ut kixtaqlaheb’ naq ink’a’ te’xkanab’ atijok sa’ xch’ooleb’.
Ut kixtaqlaheb’ naq te’wakliiq ut te’xaqliiq chiroqeb’.
Ut ke’wakli ut ke’xaqli chiroqeb’.
Ut kik’ulman naq kixjachi wi’chik kaxlan wa ut kirosob’tesi, ut kixk’e reheb’ li tzolom re te’wa’aq.
Ut chirix naq ke’wa’ak kixtaqlaheb’ naq te’xjachi li kaxlan wa, ut te’xk’e re li ch’utch’uukil tenamit.
Ut chirix naq ke’xk’e re li ch’utch’uukil tenamit kixk’e ajwi’ viin reheb’ re te’uk’aq, ut kixtaqlaheb’ naq te’xk’e re li ch’utch’uukil tenamit.
Anajwan, maajun akaxlan wa, chi moko li viin, kik’ame’ chaq xb’aaneb’ li tzolom, chi moko xb’aaneb’ li ch’utch’uukil tenamit; A’b’an akixk’e chi yaal reheb’ li kaxlan wa re te’xwa’, ut jo’kan ajwi’ li viin re te’ruk’.
Ut kixye reheb’: Ani anawa’ok re li kaxlan wa a’in, naxwa’ xkomon intib’el choq’ re li raam; ut ani na’uk’ak re li viin a’in, naruk’ xkomon inkik’el choq’ re li raam; ut li raam maajo’q’e taatz’okaaq chi moko taachaqiq re; taanujaq b’an.
Anajwan, chirix naq li ch’utch’uukil tenamit ke’wa’ak ut ke’uk’ak chixjunileb’, k’ehomaq reetal, ke’nujak rik’in li Musiq’ej, ut ke’xjap re chi junajeb’ xyaab’ xkux, ut ke’xk’e xloq’al li Jesus, li ke’ril ut ke’rab’i chaq.
Ut kik’ulman naq chirix naq chixjunileb’ ke’xk’e chaq xloq’al li Jesus, a’an kixye reheb’: K’ehomaq reetal, anajwan ninchoy li taqlahom kinixtaqla wi’ li Yuwa’b’ej chirix li tenamit a’in, a’aneb’ jun rela’ lix junkab’al laj Israel.
Jultik eere naq kexwaatina, ut kinye naq jo’q’e taatz’aqloq ru li araatin laj bIsaias—k’ehomaq reetal, wan chi tz’iib’anb’il, ut k’utk’u cheru, jo’kan ut, tz’ilomaq rix— Ut chi yaal, chi yaal, ninye eere, naq jo’q’e taatz’aqloq ru, toja’ naq wanq xtz’aqob’resinkil ru li asumwank kixk’uub’ li Yuwa’b’ej choq’ re lix tenamit, ex xjunkab’al laj Israel.
Toja’ ut naq eb’ li arela’, li bjek’inb’ilaqeb’ chaq chi najt chiru lix b’een li ch’och’, cte’ch’utub’aaq chaq sa’ releb’aal li saq’e ut sa’ roqeb’aal, ut sa’ xtz’e li saq’e ut sa’ xnim; ut te’k’ame’q dchixnawb’al chirix li Qaawa’ lix Dios, li kitojok rixeb’.
Ut li Yuwa’b’ej kinixtaqla naq tink’e eere li ach’och’ a’in, choq’ eereechanihom.
Ut ninye eere, naq wi eb’ laj Gentil ink’a’ aneke’xjal xk’a’uxl chirix li osob’tesink te’xk’ul, chirix naq ke’xjek’i lin tenamit— Chirix a’an laa’ex, li wankex choq’ jun rela’ lix junkab’al laj Jakob, texxik sa’ xyanqeb’; ut texwanq sa’ xyiheb’ a’an, li k’ihaqeb’; ut texwanq sa’ xyanqeb’ chanchan jo’ jun kaqkojl sa’ xyanqeb’ lix xulel k’iche’, ut jo’ jun saaj akaqkojl sa’ xyanqeb’ li teep chi karneer—a’an, wi nanume’ sa’ xyi bnayeq’ok ut napejink, ut maajun naru chi kolok.
Taqsinb’ilaq laa wuq’ sa’ xb’eeneb’ laj xik’ ilonel, ut te’isiiq chaq chixjunileb’ li xik’ neke’ilok aawe.
Ut laa’in atinch’utub’eb’ lin tenamit jo’ chanru naq junaq winq naxch’utub’eb’ li ruuchinihom li trigo sa’ li tenleb’aal.
Xb’aan naq laa’in tinyiib’ lin tenamit li ki’ok wi’ sa’ sumwank li Yuwa’b’ej, relik chi yaal, tinyiib’ choq’ ch’iich’ laa axukub’, ut choq’ q’an ch’iich’ bronce tinyiib’ rixi’ij aawoq.
Ut laa’at taajuk’i k’iila tenamit; ut laa’in tinwosob’tesi li reechanihomeb’ choq’ re li Qaawa’, ut li k’a’ru reheb’ choq’ re li Qaawa’ re chixjunil li ruchich’och’.
K’ehomaq ut reetal, laa’in li ninb’aanunk re.
Ut taak’ulmanq, chan li Yuwa’b’ej, naq li ayok’leb’ ch’iich’ re lin raqb’a-aatin taqsinb’ilaq sa’ xb’eeneb’ sa’ li kutan a’an, ut wi ink’a’ neke’xjal xk’a’uxl, taat’ane’q sa’ xb’eeneb’, chan li Yuwa’b’ej, relik chi yaal, sa’ xb’eeneb’ ajwi’ chixjunil li jar tenamit reheb’ laj Gentil.
Ut taak’ulmanq naq laa’in tinxaqab’eb’ lin atenamit, ex xjunkab’al laj Israel.
Ut k’ehomaq reetal, li tenamit a’in teb’inxaqab’ sa’ li ch’och’ a’in, choq’ re xtz’aqob’resinkil ru li asumwank li kink’uub’ rik’in laj Jakob eeyuwa’; ut a’anaq jun bAk’ Jerusalen.
Ut lix wankilal li choxa taawanq sa’ xyanq li tenamit a’in; relik chi yaal, claa’in ajwi’ tinwanq sa’ eeyanq.
K’ehomaq reetal, laa’in li ki’aatinak wi’ laj Moises, naq kixye: aJun profeet li Qaawa’ lee Dios tixwaklesi choq’ eere xkomon eeras eeriitz’in, chanchanin laa’in; a’an teerab’i sa’ chixjunil li k’a’aq re ru li b’arwan tixye eere.
Ut taak’ulmanq naq li junjunq chi aamej li ink’a’ taa’ab’inq re li profeet a’an taa’isiiq chaq sa’ xyanq li tenamit.
Chi yaal ninye eere, relik chi yaal, ut achixjunileb’ li profeet chalen chaq laj Samuel ut eb’ li ke’chal moqon, jo’ k’ihaleb’ ke’aatinak, ke’xch’olob’ xyaalal chiwix.
Ut k’ehomaq reetal, laa’ex ralal xk’ajol li profeet; ut laa’ex xkomonex lix junkab’al laj Israel; ut laa’ex wankex sa’ li asumwank li kixk’uub’ li Yuwa’b’ej rik’ineb’ lee yuwa’ naq kixye re laj Abraham: Ut brik’ineb’ laa wiyajil te’osob’tesiiq chixjunileb’ li junkab’al re li ruchich’och’.
Li Yuwa’b’ej ak kinixwaklesi choq’ eere xb’een wa, ut kinixtaqla chaq re eerosob’tesinkil, rik’in axsutq’isinkil chaq li junjunq eere sa’ xmaa’usilal; ut a’in xb’aan naq laa’ex ralal xk’ajol li sumwank— Ut chirix naq kex’osob’tesiik, chirix a’an naxtz’aqob’resi ru li Yuwa’b’ej li sumwank li kixk’uub’ rik’in laj Abraham, naq kixye: aRik’ineb’ laa wiyajil te’osob’tesiiq chixjunil li junkab’al re li ruchich’och’—toj reetal naq sa’ ink’ab’a’ laa’in taahoymanq li Santil Musiq’ej sa’ xb’eeneb’ laj Gentil, ut a’ osob’tesink a’in sa’ xb’eeneb’ laj bGentil tixnimob’resiheb’ xmetz’ew sa’ xb’een chixjunil, toj reetal taajek’imanq intenamit, ex xjunkab’al laj Israel.
Ut eb’ a’an te’wanq choq’ arapleb’ chiru li ani wankeb’ sa’ li ch’och’ a’in.
A’b’anan, naq akaq xe’xk’ul xtz’aqalil lin evangelio, chirix a’an wi te’xkawob’resi li raam chiwix, tinsutq’isi lix maa’usilaleb’ sa’ xb’een xjolomeb’ a’an, chan li Yuwa’b’ej.
Ut ataajultiko’q we li sumwank li kink’uub’ rik’in lin tenamit; ut kin’ok sa’ sumwank rik’ineb’ naq bteb’inch’utub’ chaq sa’ li kutan k’oxlanb’il inb’aan, naq tink’e wi’chik reheb’ lix cch’och’il lix yuwa’eb’ choq’ reechanihomeb’, a’an li ch’och’ dJerusalen, a’an li yeechi’inb’il ch’och’ choq’ reheb’ chi junelik, chan li Yuwa’b’ej.
Ut taak’ulmanq naq taachalq xq’ehil, naq lix tz’aqalil lin evangelio taajultikamanq chiruheb’; Ut ate’paab’anq we, naq laa’in li Jesukristo, li Ralal li Dios, ut te’tijoq chiru li Yuwa’b’ej sa’ lin k’ab’a’.
Toja’ naq eb’ lix ak’aak’alenel tenamit te’xtaqsi lix yaab’eb’ kux, ut chi junajinb’il xyaab’eb’ xkux te’b’ichanq; xb’aan naq te’ril rik’in ruheb’.
Toja’ naq li Yuwa’b’ej tixch’utub’eb’ wi’chik, ut tixk’e reheb’ Jerusalen choq’ xch’och’il li reechanihomeb’.
Toja’ naq te’numtaaq xsahileb’ xch’ool—aChexb’ichanq sa’ komonil, ex sachenaqil na’ajej re Jerusalen; xb’aan naq li Yuwa’b’ej kixk’ojob’ xch’ool lix tenamit, a’an kixtoj rix Jerusalen.
Li Yuwa’b’ej xt’usub’ lix santil tel sa’ rilob’aaleb’ chixjunil li tenamit, ut chixjunileb’ lix maril li ruchich’och’ te’ril lix kolb’a-ib’ li Yuwa’b’ej; ut li Yuwa’b’ej ut laa’in junajo.
Toja’ ut naq taak’ehe’q chi uxmanq li k’a’ru tz’iib’anb’il: aAjen, ajen wi’chik, ut k’e chawix laa metz’ew, at Sion; k’e chawix laa chaq’al ru aq’, at Jerusalen, li santil tenamit, xb’aan naq chalen anajwan ink’a’ chik te’chalq aawik’in li ink’a’ xe’k’uluk re reetalil li sumwank, chi moko li ani tz’aj.
Chiq’chiq’i chaq li poqs chawix; waklin, chunlan, at Jerusalen; isi chaq li bak’leb’ wan chakux, at xrab’in Sion li wankat chi preexil.
Xb’aan naq jo’ka’in naxye li Qaawa’: Xek’ayi eerib’ chi maajo’ nimal eetz’aq, ut taatoje’q eerix chi maak’a’ li tumin.
Chi yaal, chi yaal, ninye eere, naq eb’ lin tenamit te’xnaw ru ink’ab’a’; relik chi yaal, sa’ li kutan a’an te’xnaw naq laa’in li nin’aatinak.
Toja’ ut naq te’xye: aK’a’jo’ xch’ina-usal chaq chiruheb’ li tzuul li roq a’an li nak’amok re li chaab’il esilal reheb’, li bnapuktesin resil li tuqtuukilal; li naxk’am chaq li chaab’il esilal reheb’ chirix li chaab’il; li napuktesin resil li kolb’a-ib’; li nayehok re Sion: Laa Dios na’awa’b’ejin!
Toja’ ut naq taayab’asiiq jun aatin: aElenqex, elenqex, chex’elq chaq aran, meech’e’ li k’a’ru btz’aj; elenqex chaq sa’ xyi a’an; cch’ajb’ilaqex li nekexk’amok re lix k’uleb’aal li Qaawa’.
Xb’aan naq aink’a’ tex’elq chaq sa’ aanil, chi moko texxik aj eelel; xb’aan naq li Qaawa’ taaxik cheru, ut lix Dios laj Israel a’anaq aj k’aak’alenel cherix.
K’ehomaq reetal, taak’anjelaq inmoos rik’in xchaab’ilal xna’leb’; taqsinb’ilaq xloq’al ut nimanb’ilaq ru ut q’axal taqenaqaq.
Jo’ naab’al ke’sach xch’ool aawik’in—k’a’jo’ naq po’b’il li rilob’aal, q’axal wi’chik chiru anihaq chi winq, ut lix xaqalil q’axal wi’chik chiruheb’ li ralaleb’ li winq— Chi jo’kan a’an atixrachle xk’ihaleb’ li tenamit; eb’ li rey te’xtz’ap xtz’uumaleb’ re chiru, xb’aan naq li k’a’ru moko yeeb’il ta reheb’ te’ril; ut li k’a’ru moko rab’ihomeb’ ta te’xk’oxla.
Chi yaal, chi yaal, ninye eere, chixjunil li k’a’aq re ru a’in taachalq chi yaal, jo’ chanru ajwi’ naq kixtaqla we li Yuwa’b’ej.
Toja’ naq taatz’aqloq ru li sumwank li ki’ok wi’ li Yuwa’b’ej sa’ sumwank rik’in lix tenamit; toja’ ut naq eb’ lin tenamit te’wanq wi’chik rochoch aJerusalen, ut a’an taawanq choq’ xch’och’il li reechanihomeb’.
 Toja’ ut naq taak’ulmanq li k’a’ru tz’iib’anb’il: B’ichan, at xma’al ixq, laa’at li ink’a’ kat-alan; jap aawe chi ab’ichank, ut kawaq xyaab’ aakux, laa’at li ink’a’ katraho’ rik’in alank; xb’aan naq k’iheb’ wi’chik xkok’al li ink’a’ ki’alan chiruheb’ lix kok’al li sumsuukil ixaqilb’ej, chan li Qaawa’.
Nimob’resi xna’aj laa muheb’aal t’ikr, ut che’xk’e chi hele’k xt’ikrul laa muheb’aal; maakotz aametz’ew, tiq roq laa k’aamal ut k’e xkawub’ laa awoqechal; Xb’aan naq tattamq’iiq sa’ li nim uq’ ut sa’ li tz’e, ut eb’ laa wiyajil te’reechaniheb’ laj aGentil, ut sa’eb’ li tenamit neke’k’irirnak te’xk’e chi tamk li ochoch.
Matxuwak, xb’aan naq ink’a’ tatxutaanaq; chi moko taasache’q aana’leb’, xb’aan naq moko taak’ute’q ta aaaxutaan; xb’aan naq taasachq sa’ aach’ool lix xutaanal aasaajil, ut moko jultikaq ta aawe laa tz’eqtaanankil sa’ aasaajil, ut moko taajultiko’q ta chik aawe lix tz’eqtaanankil aaxmalka’anil.
Xb’aan naq laj yiib’ahom aawe, laa b’eelom, li Qaawa’ reheb’ li Teepal xk’ab’a’; ut laj Tojol aawix, lix Santil Dios laj Israel—li Dios re chixjunil li ruchich’och’ tixk’ab’a’in.
Xb’aan naq li Qaawa’ katxb’oq chaq jo’ jun ixq kanab’anb’il xjunes ut rahob’tesinb’il sa’ xmusiq’, ut jun ixaqilb’ej sa’ saajil, naq kattz’eqtaanaak chaq, chan laa Dios.
Chiru ch’ina junpaat katinkanab’ aajunes, a’b’an rik’in nimla uxtaan tatinch’utub’.
Rik’in b’ayaq li josq’il kinmuq chawu li wilob’aal chiru junpaat, a’b’an rik’in chaab’ilal ch’oolej li junelik taakanaaq atinwuxtaana aawu, chan li Qaawa’ laj Tojol aawix.
Xb’aan aa’in, bxha’il laj Noe choq’ we, xb’aan naq jo’ chanru kinxaqab’ aatin naq lix ha’il laj Noe maajun wa chik taanume’q sa’ xb’een li ch’och’, chi jo’kan kinxaqab’ aatin naq ink’a’ tinjosq’o’q aawik’in.
Xb’aan naq te’elq chaq li atzuul, ut li b’ool te’isiiq chaq, a’b’an lix chaab’ilal inch’ool moko btaa’elq ta aawik’in, chi moko taa’isiiq chaq li sumwank re lin tuqtuukilal, chan li Qaawa’ li na’uxtaanank aawu.
At tawasinb’il, qujlenb’il xb’aan kaq-sut-iq’, ut moko k’ojob’anb’il ta aach’ool!
K’e reetal, tink’ojob’ aaapekal rik’in chaq’al ru b’onol, ut tink’e laa k’ojleb’aal rik’in raxi lemtz’ q’ol.
Ut tinyiib’ rilob’aal laa wochoch rik’in saq ruhil q’ol pek, ut laa wokeb’aal rik’in kaqi lemtz’ pek, ut chixjunil laa nub’aal rik’in sahil lemtz’ pek.
Ut achixjunileb’ laa kok’al te’tzole’q chirix li Qaawa’; ut nimaq lix tuqtuukilaleb’ laa kok’al.
Sa’ atiikilal tatxaqab’aaq; najt tatwanq rik’in li rahob’tesink xb’aan naq ink’a’ tatxuwaq, ut rik’in li nimla xiw xb’aan naq ink’a’ taanach’oq aawik’in.
K’e reetal, te’xch’utub’ rib’ chi yaal chapleetinkil, moko sa’ ink’ab’a’ ta laa’in; yalaq ani tixch’utub’ rib’ chapleetinkil taat’ane’q sa’ aak’ab’a’.
K’e reetal, laa’in kinyo’ob’tesink re laj tenol ch’iich’ li na’apusink re li ru xam, ut nayiib’ank re jun k’anjeleb’aal choq’ re xk’anjel; ut kinyiib’ laj sachonel re taasachoq.
Maajun k’anjeleb’aal li yiib’anb’il re aapleetinkil taa’usaaq, ut li junjunq chi ru’uj aq’ej li taahob’oq chawix sa’ li raqleb’aal aatin, laa’at taak’e sa’ tojb’a-maak.
A’in li reechanihomeb’ lix moos li Qaawa’, ut we laa’in lix tiikilaleb’ xch’ool, chan li Qaawa’.
 Ut anajwan, k’ehomaq reetal, ninye eere naq tento raj ateetz’il rix li k’a’aq re ru a’in.
Relik chi yaal, jun intaqlahom nink’e eere naq teetz’il rix li k’a’aq re ru a’in chi yalb’il eeq’e, xb’aan naq nim ru li raatin laj bIsaias.
Xb’aan naq a’an ki’aatinak chi yaal chirix xyaalalil chixjunil li k’a’aq re ru chirix lin tenamit li wankeb’ sa’ lix junkab’al laj Israel; jo’kan ut, tento naq taa’aatinaq ajwi’ reheb’ laj Gentil.
Ut chixjunil li k’a’aq re ru li kixye, kiwan ut toj ataawanq, jo’ chanru ajwi’ li aatin li kixye.
Jo’kan ut k’ehomaq eexik chirix li waatin; tz’iib’ahomaq li k’a’aq re ru kinye eere; ut jo’ chanru xq’ehil ut rajom li Yuwa’b’ej taaxik reheb’ laj Gentil.
Ut yalaq ani taa’ab’inq chiru li waatin ut tixjal xk’a’uxl ut taakub’eeq xha’, a’an ajwi’ taakole’q.
Tz’ilomaqeb’ rix li aprofeet, xb’aan naq naab’al wankeb’ li neke’ch’olob’an xyaalal li k’a’aq re ru a’in.
Anajwan ut kik’ulman naq chirix naq li Jesus kixye li aatin a’in kixye wi’chik reheb’, chirix naq kixch’olob’ chiruheb’ chixjunil li loq’laj hu li ak ke’xk’ul, kixye reheb’: K’ehomaq reetal, wan chik li loq’laj hu nawaj raj naq teetz’iib’a, li maak’a’ eerik’in.
Ut kik’ulman naq kixye re laj Nefi: K’am chaq li esil li ketz’iib’a.
Ut chirix naq laj Nefi kixk’am chaq li tz’iib’anb’il esil, ut kixk’ojob’ chiru, kixb’eresi li rilob’aal chirilb’al ut kixye: Chi yaal ninye eere, kintaqla lin moos aj aSamuel, laj Lamanita, naq tixch’olob’ xyaalal chiru li tenamit a’in, naq sa’ li kutan a’an naq li Yuwa’b’ej tixnima xloq’al lix k’ab’a’ wik’in, naq te’wanq bnaab’al laj csantil paab’anel li dte’wakliiq chaq sa’ xyanqeb’ li kamenaq, ut te’xk’ut rib’ chiru naab’al, ut te’k’anjelaq chiruheb’.
Ut kixye reheb’: Ma ink’a’ jo’kan kiwan?
Ut eb’ lix tzolom ke’chaq’ok chiru ut ke’xye: Yaal, Qaawa’, laj Samuel kixch’olob’ jo’ profeet jo’ chanru laa waatin, ut kitz’aqlok ru chixjunil.
Ut li Jesus kixye reheb’: Chan b’i’ ru naq ink’a’ xetz’iib’a li na’leb’ a’in, naq naab’aleb’ aj santil paab’anel ke’wakli ut ke’xk’ut rib’ chiru naab’al ut ke’k’anjelak chiruheb’?
Ut kik’ulman naq kijultiko’ re laj Nefi naq moko kitz’iib’aman ta li na’leb’ a’in.
Ut kik’ulman naq li Jesus kixtaqla naq taatz’iib’amanq; jo’kan naq kitz’iib’aman jo’ chanru naq kixtaqla.
Anajwan ut kik’ulman naq chirix naq li Jesus akixch’olob’ chaq chixjunileb’ li loq’laj hu sa’ junajil, li ke’xtz’iib’a chaq, kixtaqlaheb’ naq te’xk’ut li k’a’aq re ru kixch’olob’ chaq a’an chiruheb’.
 Ut kik’ulman naq kixtaqlaheb’ naq te’xtz’iib’a li aatin li kixk’e chaq li Yuwa’b’ej re laj Malakias, li tixye reheb’.
Ut kik’ulman naq chirix naq kitz’iib’aman kixch’olob’ li aatin.
A’in ut li aatin li kixye reheb’; kixye: Jo’ka’in naxye li Yuwa’b’ej re laj Malakias—K’ehomaq reetal, tintaqla lin ak’amol esil, ut a’an tixkawresi li b’e chiwu, ut li Qaawa’ li nekesik’ taachalq chi jun xaqaamil sa’ xsantil ochoch, a’an ajwi’ aj k’amol resil li sumwank, li nasaho’ wi’ eech’ool; k’ehomaq reetal, taachalq a’an, chan li Qaawa’ reheb’ li Teepal.
A’b’anan ani taaruuq achixkuyb’al xkutankil lix k’ulunik, ut ani taawanq chi xaqxo naq taak’utunq chaq?
Xb’aan naq a’an chanchan lix bxam laj k’uub’anel ch’iich’, ut chanchan xxab’on laj puch’unel.
Ut a’an taak’ojlaaq jo’ aj k’uub’ahom ut aj saqob’resihom ru li plaat; ut tixsaqob’resiheb’ ru li aralal laj Levi, ut taarisi chaq xtz’ajnileb’, chanchan oor ut plaat, re naq taaruuq bte’xq’axtesi re li Qaawa’ jun mayej sa’ tiikilal.
Toja’ naq lix mayejahom Juda ut Jerusalen taawanq xchaq’al ru chiru li Qaawa’, jo’ sa’ najter kutan, ut jo’ sa’eb’ li chihab’ junxil.
Ut laa’in tinnach’oq eerik’in re raqok aatin; ut seeb’aqin chixk’utb’al xyaalal li maak chirixeb’ laj tuul, ut chirixeb’ laj muxul sumsu, ut chirixeb’ laj xaqab’anel aatin sa’ tik’ti’, ut chirixeb’ li neke’rahob’tesink re li moos sa’ xtojb’al, li xmalka’an ut li amaak’a’ xyuwa’, ut li neke’tz’eqtaanank re laj jalanil tenamit, ut ink’a’ neke’xxuwa wu, chan li Qaawa’ reheb’ li Teepal.
Xb’aan naq laa’in li Qaawa’, ink’a’ ninjal wib’; jo’kan naq laa’ex ralalex laj Jakob moko k’atb’ilex ta.
Chalen ajwi’ xkutankileb’ lee yuwa’ aelenaqex chaq rik’in ink’ojob’anb’il k’anjel, ut moko xepaab’ ta.
bSutq’inqex wik’in, ut laa’in tinsutq’iiq eerik’in, chan li Qaawa’ reheb’ li Teepal.
A’b’an laa’ex nekeye: K’a’ put ru toosutq’iiq wi’?
Ma taa’elq’aq junaq winq chiru li Dios?
A’ut laa’ex kex’elq’ak chiwu.
A’b’anan laa’ex nekeye: K’a’ put ru koo’elq’ak wi’ chawu?
Rik’in alajetqil ut bmayej.
Majewanb’ilex rik’in jun majewank, xb’aan naq kex’elq’ak chiwu, chixjunil li tenamit a’in.
K’amomaq chaq chixjunil li alajetqil sa’ li k’uuleb’aal kab’l, re taawanq tzakemq sa’ wochoch, ut yalomaq wix anajwan rik’in a’in, chan li Qaawa’ reheb’ li Teepal, ma ink’a’ tinte cheru rilob’aal choxa, ut tinhoy choq’ eere jun bosob’tesink toj reetal naq moko tz’aqalaq ta li na’ajej re xk’ulb’al.
Ut tinch’iila laj k’uxunel choq’ eere, re naq ink’a’ tixsach ruuchinihom lee ch’och’, chi moko lix toonal eeche’ taat’ane’q li ru chi maji’ nachal xq’ehil sa’ li awimq, chan li Qaawa’ reheb’ li Teepal.
Ut chixjunileb’ li tenamit osob’tesinb’il te’xye eere, xb’aan naq laa’aqex jun ch’och’ sa rilb’al, chan li Qaawa’ reheb’ li Teepal.
Kaw naq wanjenaq eeraatin chiwix, chan li Qaawa’.
A’ut laa’ex nekeye: K’a’ru xqaye chawix?
Laa’ex xeye: Maak’a’ xyaalal k’anjelak chiru li Dios, ut k’a’ru naqara wi’ naq xqapaab’ lix k’ojob’anb’il k’anjel ut naq xoob’eek chi ra qach’ool chiru li Qaawa’ reheb’ li Teepal?
Ut anajwan saheb’ xch’ool naqaye reheb’ laj q’etq’et; relik chi yaal, eb’ li neke’k’anjelank re maa’usilal neke’waklesiik; relik chi yaal, eb’ li neke’yalok rix li Dios neke’kole’ ajwi’.
Toja’ naq eb’ li ke’xuwank re li Dios ake’aatinak chi kok’ aj xsa’ chirib’ileb’ rib’, ut li Qaawa’ kixk’e xxik ut ki’ab’in; ut kitz’iib’aman chiru a’an jun bxhuhil li jultikaak choq’ reheb’ li neke’xuwank re li Dios, ut neke’k’oxlank re lix k’ab’a’.
Ut wehaqeb’ a’an, chan li Qaawa’ reheb’ li Teepal, sa’ li kutan a’an naq atintusub’eb’ lin q’ol; ut tinkol xyu’ameb’ jo’ chanru naq junaq winq naxkol xyu’am tz’aqal li ralal li nak’anjelak chiru.
Toja’ ut naq texsutq’iiq ut ateetz’il rix ani tiik xch’ool ut ani aj maak, ani li nak’anjelak chiru li Dios, ut ani li ink’a’ nak’anjelak chiru.
 Xb’aan naq k’ehomaq reetal, chalk re li kutan li ataak’atoq jo’ k’atleb’aal; ut chixjunileb’ laj bq’etq’et, relik chi yaal, ut chixjunileb’ li neke’b’aanunk re li maa’usilal, te’wanq choq’ roq waj; ut li kutan li taachalq tixk’ateb’, chan li Qaawa’ reheb’ li Teepal, jo’kan naq moko tixkanab’ ta choq’ reheb’ xxe’il chi moko ruq’il.
A’b’an choq’ eere li nekexxuwank re lin k’ab’a’, taawakliiq li aK’ajolb’ej re Tiikilal chi wank li k’irtesink sa’ xxik’; ut laa’ex texxik ut btexnimanq jo’ ckok’ wakax sa’ xhilob’aaleb’.
Ut laa’ex ateeyeq’iheb’ laj maak; xb’aan naq a’anaqeb’ cha rub’el eeroq sa’ li kutan naq tinb’aanu a’in, chan li Qaawa’ reheb’ li Teepal.
Chijultiko’q eere lix chaq’rab’ laj Moises, inmoos, li kintaqla wi’ aran aHoreb choq’ reheb’ chixjunil laj Israel, rochb’eeneb’ li k’uub’anb’il aatin ut li raqb’a-aatin.
K’ehomaq reetal, tintaqla eere laj aElias li profeet rub’elaj xchalik li xnimal ru ut xuwajel bxkutan li Qaawa’; Ut a’an atixsutq’isi lix ch’ooleb’ li yuwa’b’ej rik’ineb’ li alal k’ajolb’ej, ut lix ch’ooleb’ li alal k’ajolb’ej rik’ineb’ lix yuwa’eb’, maare anchal tink’ulunq ut tinsak’ li ruchich’och’ rik’in jun li majewank.
 Ut anajwan kik’ulman naq chirix naq li Kristo kixye li k’a’aq re ru a’in, kixch’olob’ a’an chiru li ch’utch’uukil tenamit, ut kixch’olob’ chixjunil li k’a’aq re ru chiruheb’, li nim jo’ ajwi’ li ka’ch’in.
Ut kixye: aLi loq’laj hu a’in, li moko kiwan ta eerik’in, li Yuwa’b’ej kixtaqla naq tink’e eere, xb’aan naq xchaab’ilal xna’leb’ a’an naq taak’ehe’q reheb’ li tasal tenamit li toj te’wanq.
Ut kixch’olob’ chixjunil li k’a’aq re ru, chalen ajwi’ chaq sa’ xtiklajik, toj sa’ li kutan naq taachalq a’an sa’ axloq’al—relik chi yaal, chixjunil li k’a’aq re ru li taachalq chiru lix b’een li ch’och’, toj reetal ajwi’ naq taaha’ob’resiiq li bk’a’ru yiib’anb’il wi’, chi k’a’jo’ xtiqwal, ut li ruchich’och’ ctaab’olob’aaq chanchan jun b’otb’ookil hu, ut li choxa ut li ruchich’och’ te’oso’q; Toj reetal ajwi’ sa’ li axnimal ru ut roso’jikil kutan, naq chixjunileb’ li teepal, ut chixjunileb’ li junkab’al, ut chixjunileb’ li tenamit ut aatinob’aal bte’xaqliiq chiru li Dios, re taaraqmanq aatin chirixeb’ xb’aan lix k’anjeleb’, ma useb’ malaj ink’a’ useb’— Wi useb’, re awakliik chi yo’yo sa’ li yu’am li junelik nakana, ut wi ink’a’ useb’, re wakliik chi yo’yo sa’ li tojb’a-maak, chi ka’pak’al xxikikeb’, li jun chi junpak’al ut li jun chik chi junpak’al chik, jo’ chanru li uxtaan, ut lix btiikal ru na’leb’, ut li santilal li wan rik’in li Kristo, li kiwan naq ctoj maji’ natikla li ruchich’och’.
Anajwan ut ink’a’ naru natz’iib’aman sa’ li hu a’in yal ta jun amiin raqal li k’a’aq re ru kixk’ut li Jesus chi yaal chiru li tenamit; A’ut k’ehomaq reetal, sa’eb’ lix aperel ch’iich’ laj Nefi wan xk’ihal li k’a’aq re ru kixk’ut chiruheb’ li tenamit.
Ut li k’a’aq re ru a’in kintz’iib’a, a’an xka’ch’inal li k’a’aq re ru kixk’ut chiruheb’ li tenamit; ut kintz’iib’a choq’ re li ajom naq taaruuq chi k’ame’k wi’chik re li tenamit a’in, chi chalenaq chaq arik’ineb’ laj Gentil, jo’ chanru li aatin kixye li Jesus.
Ut chirix naq ke’xk’ul a’in, li aajel ru naq te’xk’ul xb’een wa, re xyalb’al rix xpaab’aaleb’, ut wi taa’uxq naq te’xpaab’ li k’a’aq re ru a’in, rik’in a’an li ak’a’aq re ru q’axal nim wi’chik ru taak’utb’esimanq chiruheb’.
Ut wi taa’uxq naq ink’a’ te’xpaab’ li k’a’aq re ru a’in, rik’in a’an li k’a’aq re ru xnimal ru ataarame’q chiruheb’, choq’ xjitb’aleb’.
K’ehomaq reetal, ok raj we chixtz’iib’ankil, chixjunil li b’arwan tz’iib’anb’il chiruheb’ lix perel ch’iich’ laj Nefi, a’b’an li Qaawa’ kixye naq ink’a’, ut kixye: aTinyal rix xpaab’aaleb’ intenamit.
Jo’kan naq laa’in, aj Mormon, nintz’iib’a li k’a’aq re ru taqlanb’ilin wi’ xb’aan li Qaawa’.
Anajwan ut laa’in, aj Mormon, nink’e xraqik inyehom, ut nin’ok wi’chik chixtz’iib’ankil li k’a’aq re ru taqlanb’ilin wi’.
Jo’kan ut, nawaj raj naq teek’e reetal naq li Qaawa’ chi yaal kixtzoleb’ li tenamit, chiru xnumik oxib’ kutan; ut chirix a’an akixk’ut rib’ chiruheb’ chi kok’ aj xsa’, ut kixjachi li bkaxlan wa chi kok’ aj xsa’, ut kirosob’tesi, ut kixk’e reheb’.
Ut kik’ulman naq a’an kixtzoleb’ ut kik’anjelak chiruheb’ lix akok’aleb’ li ch’utch’uukil tenamit li yeeb’il wi’ resil, ut bkirach’ab’ ru’ujeb’ li raq’, ut eb’ a’an ke’xye reheb’ lix yuwa’eb’ xnimal ru ut sachb’a-ch’oolejil na’leb’, li naxq’ax ajwi’ xnimal ru li kixk’utb’esi chaq a’an chiru li tenamit; ut kirach’ab’ ru’uj raq’eb’ re te’ruuq chi aatinak.
Ut kik’ulman naq chirix naq ak kitaqe’ sa’ choxa—li xkab’ sut naq kixk’ut rib’ chiruheb’, ut ak xko’o chaq rik’in lix Yuwa’, chirix axk’irtesinkil chixjunileb’ lix yaj, ut lix yeeq roq, ut xteeb’al rilob’aaleb’ lix mutz’ ut risinkil xtz’apb’al xxikeb’ lix tz’ap xikeb’, ut chirix ajwi’ xb’aanunkil li k’iila paay chi k’irtesink sa’ xyanqeb’, ut xwaklesinkil jun winq sa’ xyanqeb’ chaq li kamenaq, ut chirix xk’utb’al chaq lix wankil chiruheb’, ut chirix naq kitaqe’ rik’in li Yuwa’b’ej— K’ehomaq reetal, kik’ulman wulajaq chik naq li k’iila tenamit ke’xch’utub’ rib’, ut ke’ril ut ke’rab’i ajwi’ li kok’al a’in; relik chi yaal, eb’ li ak’uula’al ke’xte ajwi’ xtz’uumaleb’ re ut ke’xye sachb’a-ch’oolejil aatin; ut kitaqlaman naq moko taatz’iib’amanq ta li k’a’aq re ru ke’xye, re naq maajun winq taatz’iib’anq re.
Ut kik’ulman naq eb’ li atzolom li kixsik’eb’ chaq ru li Jesus, chirix li hoonal a’an ke’ok chi bkub’sink ha’ ut chixtzolb’al jo’ k’ihal li ke’chal rik’ineb’; ut jo’ k’ihaleb’ li ke’kub’e xha’ sa’ lix k’ab’a’ li Jesus ke’nujak rik’in li Santil Musiq’ej.
Ut naab’al reheb’ ke’ril ut ke’rab’i k’a’aq re ru ink’a’ naru xyeeb’al, li amoko naru ta xtz’iib’ankil xb’aan li chaq’rab’.
Ut ke’xk’ut li na’leb’, ut ke’k’anjelak chiruheb’ lix komon chirib’ileb’ rib’; ut kiwan achixjunil li k’a’aq re ru reheb’ bsa’ komonil sa’ xyanqeb’, ut li junjunq chi winq naxb’aanu li k’a’ru tiik, li jun re li jun chik.
Ut kik’ulman naq ke’xb’aanu chixjunil li k’a’aq re ru jo’ chanru ajwi’ naq kixtaqlaheb’ li Jesus.
Ut eb’ li ke’kub’e xha’ sa’ lix k’ab’a’ li Jesus, lix aiglees li Kristo ke’yehe’ re.
 Anajwan ut k’ehomaq reetal, ninye eere naq jo’q’e tixk’oxla li Qaawa’ rik’in xchaab’ilal xna’leb’ naq us naq li yehom a’in ataawulaq rik’ineb’ laj Gentil jo’ chanru li raatin, rik’in a’an naru teenaw naq li bsumwank li kixk’uub’ li Yuwa’b’ej rik’ineb’ li ralal xk’ajol laj Israel, chirix xk’ojob’ankileb’ wi’chik sa’ xch’och’il li reechanihomeb’, ak xtikla xtz’aqob’resinkil ru.
Ut naru teenaw naq li raatin li Qaawa’, li yeeb’il xb’aaneb’ li santil profeet, taatz’aqloq ru chixjunil, ut moko na’aje’ ta ru naq teeye naq li Qaawa’ anaxb’ay chaq xk’ulunik rik’ineb’ li ralal xk’ajol laj Israel.
Ut moko na’aje’ ta ru naq teek’oxla sa’ eech’ool naq maak’a’ xyaalal li aatin kiyeeman chaq, xb’aan naq k’ehomaq reetal, li Qaawa’ taajultiko’q re lix sumwank li kixk’uub’ choq’ re lix tenamit re lix junkab’al laj Israel.
Ut naq teeril li yehom a’in chi k’utmank sa’ eeyanq, rik’in a’an moko na’aje’ ta chik naq teetz’eq cherix lix b’aanuhom li Qaawa’, xb’aan naq li ayok’leb’ ch’iich’ re lix braqb’a-aatin wan sa’ xnim uq’, ut k’ehomaq reetal, sa’ li kutan a’an, wi neketz’eq cherix lix b’aanuhom, tixk’e re textawe’q sa’ junpaat xb’aan.
aRahilal sa’ xb’een li ani bnatz’eqok chirix lix b’aanuhom li Qaawa’, relik chi yaal, rahilal sa’ xb’een li ani ctaatz’eqtaananq re xyaalal li Kristo ut lix k’anjel!
Relik chi yaal, arahilal sa’ xb’een li ani natz’eqtaanank re xyaalal lix k’utb’esihom li Qaawa’, ut li taayehoq re naq li Qaawa’ ink’a’ chik nak’anjelak rik’in li k’utb’esinb’il na’leb’, chi moko rik’in profeetil aatin, chi moko rik’ineb’ li bmaatan, chi moko rik’ineb’ li jalanil aatinob’aal, chi moko rik’ineb’ li k’irtesink, chi moko rik’in xwankil li Santil Musiq’ej!
Relik chi yaal, rahilal ut sa’ xb’een li ani taayehoq re sa’ li kutan a’an, re xk’ulb’al axtumin, naq bmaajun sachb’a-ch’oolej naru nawan chi k’anjelanb’il xb’aan li Jesukristo, xb’aan naq ani nab’aanunk re a’in taawanq chanchan li calalb’ej re li sachk, li moko kiwan ta ruxtaanankil ru, jo’ chanru li raatin li Kristo!
Relik chi yaal, ut moko na’aje’ ta chik ru naq atexhasb’aq, chi moko naq bteetz’eq cherix, chi moko naq teeb’atz’unleheb’ laj cJudio, chi moko yalaq ani chik xkomon li rela’ lix junkab’al laj Israel; xb’aan naq k’ehomaq reetal, li Qaawa’ najultiko’ re lix sumwank choq’ reheb’, ut tixb’aanu reheb’ jo’ chanru li k’a’ru kixxaqab’ wi’ aatin.
Jo’kan naq moko na’aje’ ta ru naq teek’oxla naq texruuq chixsutq’isinkil lix nim uq’ li Qaawa’ sa’ lix tz’e, re naq a’an ink’a’ tixk’anjela li raqb’a-aatin choq’ re xtz’aqob’resinkil ru li sumwank li kixk’uub’ choq’ re lix junkab’al laj Israel.
 Ut anajwan kik’ulman naq sa’ li xwaqlaju chihab’ xk’ulunik chaq li Kristo, laj Lajoneus, laj jolominel re li ch’och’, kixk’ul jun li hu taqlanb’il xb’aan laj b’eresinel ut laj jolominel re li ch’uut a’in chi aj elq’, ut a’an a’in li aatin tz’iib’anb’il, kixye: At Lajoneus, q’axal taqenaq aawankil ut xb’eenilat aj jolominel re li ch’och’, k’e reetal, nintz’iib’a li hu a’in aawik’in, ut ninnima aawu chi numtajenaq xb’aan aaxaqxookilal, ut xxaqxookilal aatenamit, sa’ xk’uulankil li k’a’ru nekek’oxla naq eek’ulub’ ut li ach’ab’aak wankex wi’; relik chi yaal, nekexaqab’ eerib’ chi us, chanchan naq tenq’anb’ilex xb’aan ruq’ junaq dios, sa’ xkolb’al rix li ach’ab’aak wankex wi’, ut li k’a’ru eere, ut lee ch’och’, malaj li k’a’ru nekeye re chi jo’kan.
Ut a’an jun toq’ob’aal li ru naq nawil, at Lajoneus q’axal taqenaq aawankil, naq k’a’jo’ xmaak’a’il ut xjo’maajo’il eena’leb’ naq nekek’oxla naq texruuq chi xaqliik chiru xk’ihaleb’ li winq kaweb’ xch’ool li taqlanb’ileb’ inb’aan, li wankeb’ anajwan sa’ li kutan a’in chi xaqxo rik’in xk’anjeleb’aal re pleet, ut neke’royb’eni chi anchaleb’ xk’a’uxl rab’inkil li aatin—Kub’enqex sa’ xb’eeneb’ laj Nefita ut sachomaqeb’.
Ut laa’in, rik’in naq ninnaw naq ink’a’ naru xkub’sinkileb’ xch’ool, ut ak xinyaleb’ rix sa’ xch’och’il li pleet, ut ninnaw chirix li xik’ nekexrileb’ wi’ chi junajwa xb’aan li k’iila ra keb’aanu reheb’, jo’kan naq wi te’kub’eeq sa’ eeb’een texrula’aniheb’ raj rik’in li sache’k chi junajwa.
Jo’kan naq xintz’iib’a li hu a’in, ut nink’e xtz’apb’al rik’in tz’aqal wuq’, xb’aan naq nink’oxla eechaab’ilal, xb’aan eexaqxookilal chirix li k’a’ru nekepaab’ naq chaab’il, ut xb’aan xkawilal eemusiq’ sa’ xch’och’il li pleet.
Jo’kan naq nintz’iib’ak aawe, ut nawaj naq teeq’axtesi re lin tenamit a’in, eb’ lee tenamit, ut lee ch’och’, ut li k’a’ru eere, re naq ink’a’ texrula’aniheb’ rik’in li yok’leb’ ch’iich’ ut taachalq li sache’k sa’ eeb’een.
Malaj sa’ jalan chik aatin, q’axtesihomaq eerib’ chiqu, ut junajihomaq eerib’ qik’in ut nawomaq li aqamuqmuukil k’anjel, ut okanqex choq’ qakomon re naq juntaq’eetaqex qik’in—moko qamoos ta, qakomon b’an ut qech aj eechanihom re chixjunil li k’a’ru qe.
Ut k’e reetal, aninxaqab’ li waatin chawu, wi teeb’aanu a’in, rik’in jun xaqab’anb’il aatin, ink’a’ texsache’q; a’b’an wi ink’a’ teeb’aanu a’in, ninye aawe rik’in xaqab’anb’il aatin naq sa’ li po jun chik tintaqla naq lin teep aj pleet te’chalq sa’ eeb’een, ut ink’a’ te’xsutq’isi li ruq’ ut ink’a’ te’xkol li yu’amej, texxkamsiheb’ b’an, ut te’xkanab’ chi t’ane’k li yok’leb’ ch’iich’ sa’ eeb’een toj reetal ajwi’ naq texkanaaq chi oso’jenaq.
Ut k’e reetal, laa’in aj Giddianhi, ut laa’in aj jolominel re li amuqmuukil molam a’in re laj Gadianton, ut a’ molam ut lix k’anjel ninnaw naq bchaab’il, ut cnajter chaq xyiib’ankil, ut numsinb’il chaq qe laa’o.
Ut nintz’iib’a li hu aawik’in laa’at, Lajoneus, ut ninyo’oni naq teeq’axtesi lee ch’och’ ut li k’a’ru eere, chi maak’a’aq hoyok kik’, re naq eb’ lin tenamit a’in te’xk’ul wi’chik li k’a’ru xk’ulub’eb’ ut li jolomink tenamit, a’aneb’ li ke’risi chaq rib’ eerik’in xb’aan eemaa’usilal sa’ xramb’al chiruheb’ li k’a’ru xk’ulub’eb’ raj chirix xjolominkil li tenamit, ut wi ink’a’ nekeb’aanu a’in, laa’in tin’eeqaju li ra ke’xk’ul.
Laa’in aj Giddianhi.
Ut anajwan, naq kixk’ul laj Lajoneus li hu a’in kik’ulman naq kisach xch’ool chi numtajenaq, xb’aan xkawil xch’ool laj Giddianhi naq kirelaji reechaninkil lix ch’och’eb’ laj Nefita, ut naq kixyeechi’i rahilal re li tenamit ut reeqajunkil lix rahileb’ li ani maajun ra ke’xk’ul, ka’aj b’an wi’ naq ara ke’xb’aanu rib’ naq ke’risi chaq rib’ ut xkoheb’ rik’ineb’ li ink’a’ us ut tz’eqb’eetal aj elq’ a’an.
Anajwan k’ehomaq reetal, laj Lajoneus a’in, aj jolominel, a’an jun tiikil winq, ut ink’a’ naru naxeb’esiik xb’aan li k’a’ru elajinb’il ut li rahilal yeechi’inb’il xb’aan jun aaj elq’; jo’kan naq ink’a’ ki’ab’in chiru lix hu laj Giddianhi, aj jolominel reheb’ laj elq’; kixtaqla b’an naq eb’ lix tenamit te’elajinq chiru li Qaawa’ re te’k’ehe’q xmetz’ew royb’eninkil li kutan naq te’kub’eeq chaq laj elq’ chixpleetinkileb’.
Relik chi yaal, kixtaqla xjek’inkil jun aatin sa’ xyanq chixjunileb’ li tenamit, naq te’xch’utub’ li rixqilaleb’, ut lix kok’aleb’, lix ketomq ut lix teepeb’ chi xul, ut chixjunil li k’a’ru reheb’, ka’ajwi’ lix ch’och’eb’ ink’a’, sa’ junaj chi na’ajej.
Ut kixtaqla xkab’lankileb’ li kawresinb’il na’ajej chixsutameb’, ut naq q’axal nimaq xkawilaleb’.
Ut kixtaqla naq eb’ li teep aj pleet, reheb’ laj Nefita ut reheb’ ajwi’ laj Lamanita, malaj chixjunileb’ li k’eeb’ileb’ sa’ ajl sa’ xyanqeb’ laj Nefita, te’k’ehe’q choq’ aj k’aak’alenel chixsutam re xk’aak’alenkileb’, ut re xkolb’aleb’ rix chiruheb’ laj elq’ chi kutan ut chi q’eq.
Relik chi yaal, kixye reheb’: Jo’ naq yo’yo li Qaawa’, wi ink’a’ nekejal eek’a’uxl chirix chixjunil lee maa’usilal, ut nekex’elajin chiru li Qaawa’, maamin texkole’q chaq sa’ ruq’eb’ laj elq’ a’an re laj Gadianton.
Ut k’a’jo’ xnimal ru ut xsachb’a-ch’oolejil li raatin ut lix profeetil yehom laj Lajoneus, jo’kan naq xb’aan a’an kichal li xiw sa’ xb’eeneb’ chixjunil li tenamit, ut ke’xyal xq’e chi anchaleb’ xmetz’ew chixb’aanunkil jo’ chanru li raatin laj Lajoneus.
Ut kik’ulman naq laj Lajoneus kixxaqab’eb’ li xb’eenil aj taqlanel sa’ xb’eeneb’ chixjunil li teep aj pleet reheb’ laj Nefita, re xtaqlankileb’ sa’ li kutan naq te’kub’eeq chaq laj elq’ sa’ li yamyookil ch’och’ re xpleetinkileb’.
Anajwan li xb’eenil sa’ xyanqeb’ li xb’eenileb’ aj taqlanel, ut li nimla aj taqlahom re chixjunil li teep aj pleet reheb’ laj Nefita kixaqab’aman, ut a’an aj aGidgiddoni xk’ab’a’.
Anajwan a’in jun na’leb’ k’aynaqeb’ wi’ chixjunileb’ laj Nefita, naq te’xxaqab’ choq’ xb’eenil aj taqlanel (ka’ajwi’ sa’ xkutankil lix maa’usilaleb’ ink’a’) junaq li ani wan rik’in li musiq’ej re k’utb’esink ut re ajwi’ aprofeetil aatin, jo’kan naq laj Gidgiddoni a’in, a’an xnimal ru profeet sa’ xyanqeb’, ut jo’kan ajwi’ li xb’eenil aj raqol aatin.
Anajwan eb’ li tenamit ke’xye re laj Gidgiddoni: Tijon chiru li Qaawa’, ut yo’qeb’ sa’eb’ li tzuul ut sa’ li yamyookil ch’och’, re toot’ane’q sa’ xb’eeneb’ laj elq’ ut taqasacheb’ sa’ xch’och’eb’ a’an.
A’b’an laj Gidgiddoni kixye reheb’: aMixkanab’ li Qaawa’ chi jo’kan, xb’aan naq wi toxootaqe’q chixpleetinkileb’ li Qaawa’ btooxq’axtesi sa’ ruq’eb’; jo’kan naq taqakawresi qib’ sa’ xyi li qach’och’, ut taqach’utub’ chixjunil li qateep aj pleet, ut ink’a’ tooxik chixpleetinkileb’, taqoyb’eni b’an naq te’chalq chiqapleetinkil; jo’kan ut, jo’ naq yo’yo li Qaawa’, wi naqab’aanu a’in, a’an tixq’axtesiheb’ sa’ quq’.
Ut kik’ulman sa’ li xwuqlaju chihab’, naq yoo chi nach’ok xraqik li chihab’, ak xikenaq lix jek’inb’il aatin laj Lajoneus chiru chixjunil lix b’een li ch’och’, ut ke’xk’am lix kawaay ut lix kareet, ut lix wakax, ut lix ketomq ut lix teepeb’ chi xul, ut li riyaj nak’uxman, ut chixjunil li k’a’ru reheb’, ut koxe’b’eeq chi mil ut chi lajetq mil, toj reetal naq xikenaqeb’ chixjunil sa’ li na’ajej li xaqab’anb’il b’ar te’xch’utub’ wi’ rib’, choq’ re xkolb’aleb’ rib’ chiruheb’ li xik’ neke’ilok reheb’.
Ut li ch’och’ li kixaqab’aman a’an li ch’och’ Tzarahemla, ut li ch’och’ li wan sa’ xyi li ch’och’ Tzarahemla ut li ch’och’ Naab’alil, relik chi yaal, toj sa’ li nub’aal li wan sa’ xyi li ch’och’ Naab’alil ut li ch’och’ Sachenaqil.
Ut ke’wan k’iila mil laj Nefita yeeb’ileb’ re, li ke’xch’utub’ rib’ sa’ li ch’och’ a’in.
Anajwan laj Lajoneus kixtaqla naq te’xch’utub’ rib’ sa’ li ch’och’ sa’ xjayal lix tz’e li saq’e, xb’aan li nimla majewank li kiwan sa’ xb’een li ach’och’ sa’ xjayal lix nim li saq’e.
Ut ke’xkawresi rib’ re xk’ulb’aleb’ li xik’ neke’ilok reheb’, ut ke’wan sa’ junaj chi ch’och’, ut sa’ junaj chi ch’utam, ut ke’xxuwa ru li aatin yeeb’il chaq xb’aan laj Lajoneus, jo’kan naq ke’xjal xk’a’uxl chirix chixjunil lix maakeb’; ut ke’xtaqsi lix tijeb’ chiru li Qaawa’ lix Dios, re naq a’an atixkoleb’ sa’ li kutan naq te’kub’eeq chaq li xik’ neke’ilok reheb’ chixpleetinkileb’.
Ut raheb’ xch’ool chi numtajenaq xb’aaneb’ li xik’ neke’ilok reheb’.
Ut laj Gidgiddoni kixtaqla naq te’xyiib’ li ak’anjeleb’aal re pleet, li jar paay wan, ut naq kawaqeb’ rib’ rik’in kolb’a-ib’ aq’ej, ut rik’in ramleb’, ut rik’in ramok-ib’, jo’ chanru k’eeb’ileb’ xna’leb’ xb’aan a’an.
 K’ehomaq eexik, ex aj Gentil, ut cherab’i li raatin li Jesukristo, Ralal li yo’yookil Dios, li akinixtaqla naq tinye cherix, xb’aan naq k’ehomaq reetal, kinixtaqla naq tintz’iib’aq, ut tinye: Sutq’inqex chaq, chejunilex aj aGentil, chiru lee maa’us aj b’e, ut bjalomaq eek’a’uxl chirix lee ink’a’ us aj b’aanuhom, chirix eetik’ti’om ut eeb’alaq’ihom, ut chirix li yumb’eetak ko’b’eetak, ut chirix lee muqmuukil tz’eqb’eetalil, ut li loq’onink pak’b’il dios, ut li kamsink, ut li tijok chi tojb’il, ut lee kaqalihom, ut li wech’ij-ib’, ut chirix chixjunil lee maa’usilal ut tz’eqb’eetalil, ut chalqex wik’in laa’in, ut chikub’eeq eeha’ sa’ lin k’ab’a’, re naq taaruuq teek’ul risinkil eemaak, ut texnujaq rik’in li Santil Musiq’ej, re naq taaruuq ctexk’ehe’q sa’ ajl rik’in intenamit li wankeb’ sa’ lix junkab’al laj Israel.
 Anajwan k’ehomaq reetal, tink’ut cheru naq ink’a’ ke’xxaqab’ jun li rey sa’ xb’een li ch’och’; a’b’anan sa’ li chihab’ ajwi’ a’in, relik chi yaal, li xlaje xka’k’aal chihab’, ke’sachok sa’ li raqleb’aal aatin; relik chi yaal, ke’xkamsi li xb’eenil aj raqol aatin re li ch’och’.
Ut eb’ li tenamit ke’kana chi jachjo ru chirib’ileb’ rib’; ut ke’xjach rib’ chirib’ileb’ rib’ sa’ junjunq teepal, li junjunq chi winq jo’ chanru lix junkab’al ut li rech alal ut li rochb’een; ut chi jo’kan ke’xsach lix jolomil tenamit re li ch’och’.
Ut li junjunq chi teep kixxaqab’ jun xb’eenil malaj aj jolominel reheb’; ut chi jo’kan ke’ok choq’ teep ut aj jolominel teep.
Anajwan ut, maajun winq wan sa’ xyanqeb’ li moko wan ta naab’al lix junkab’al ut xk’ihal li rech alal ut li rochb’een; jo’kan naq ke’kana chi q’axal nim lix teepeb’.
Anajwan kib’aanuman chixjunil a’in, ut toj maak’a’ li pleet sa’ xyanqeb’; ut chixjunil li maa’usilal a’in kichal chaq sa’ xb’eeneb’ li tenamit xb’aan naq ake’xq’axtesi rib’ chiru xwankil laj Satanas.
Ut kisachman li na’leb’ tuqub’anb’il wi’ xjolomil li tenamit, sa’ xk’ab’a’ li amuqmuukil molam reheb’ li rochb’eeneb’ ut li rech alaleb’ li ke’kamsink chaq reheb’ li profeet.
Ut xb’aaneb’ a’an kiwan nimla wech’ok-ib’ sa’ li ch’och’, jo’kan naq ka’ch’in chik ma chixjunil li jun raqal tiik xch’ool re li tenamit ke’kana chi aj maakeb’; relik chi yaal, yal junjunq li tiikil winq ke’wan sa’ xyanqeb’.
Ut chi jo’kan moko numenaq ta waqib’ chihab’ chalen naq lix k’ihaleb’ li tenamit ke’xkanab’ chaq wi’chik xtiikilaleb’, jo’ nasutq’i li tz’i’ rik’in axxa’aw, malaj li xan aaq chixb’aqlenkil rib’ sa’ li sulul.
Anajwan li muqmuukil molam a’in, li kixk’am chaq xnimal li maa’usilal a’in sa’ xb’een li tenamit, ke’xch’utub’ rib’ chi pleetik, ut ke’xk’ojob’ sa’ xjolomil jun winq aj Jakob ke’xye re; Ut xreyeb’ ke’xye re, jo’kan naq ki’ok choq’ rey sa’ xb’een li maa’us aj molam a’in, ut a’an jun reheb’ li q’axal nawb’il ru li kixk’e chaq xyaab’ xkux chixjitb’aleb’ li profeet li ke’xch’olob’ chaq xyaalal li Jesus.
Ut kik’ulman naq moko kiwan ta xkawileb’ sa’ xk’ihaleb’ jo’ chanru li jar teep reheb’ li tenamit, li ke’wan chi junajinb’il, ka’aj b’an wi’ naq eb’ lix jolomineleb’ ke’xxaqab’ lix chaq’rab’eb’, li junjunq jo’ chanru xteepal; a’b’anan wankeb’ choq’ xik’ ilonel; us ta maawa’eb’ jun tenamit tiik xch’ool, wankeb’ sa’ junajil sa’ xik’ rilb’aleb’ li ke’ok chaq sa’ jun sumwank re xsachb’al xjolomil li tenamit.
Jo’kan naq laj Jakob, naq kiril naq k’iheb’ wi’chik li xik’ neke’ilok reheb’ chiruheb’ a’an, rik’in naq a’an li rey sa’ xb’een li molam, jo’kan naq kixtaqlaheb’ lix tenamit naq te’eeleliq toj sa’ li jun raqal re li ch’och’ li q’axal sa’ xnim li saq’e wan, ut aran te’xwaklesi jun aawa’b’ejihom choq’ reheb’, toj reetal naq te’xjunaji rib’ rik’ineb’ li ani ke’risi chaq rib’ (xb’aan naq kixsahob’resi xch’ooleb’ re naq te’wanq naab’al li te’risi chaq rib’) ut te’nimanq tz’aqal xmetz’ew re te’ruuq chixyalb’al ru rik’ineb’ li jar teep re li tenamit; ut jo’kan ke’xb’aanu.
Ut q’axal sa’ junpaat xb’eenikeb’, jo’kan naq ink’a’ kiru xramb’al toj reetal naq ink’a’ chik neke’tawe’ xb’aaneb’ li tenamit.
Ut chi jo’kan kiraqe’ li xlaje xka’k’aal chihab’, ut jo’ka’in li ki’uxman sa’ xtenamit laj Nefi.
Ut kik’ulman sa’ li xjunlaju xka’k’aal chihab’, naq jachjookeb’ ru sa’ li jar teepal, li junjunq chi winq jo’ chanru lix junkab’al, li rech alal ut li rochb’een; a’b’anan ak ke’ok sa’ aatin naq ink’a’ te’ok sa’ pleet chirib’ileb’ rib’, a’b’an moko wankeb’ ta sa’ junajil chirix lix chaq’rab’eb’, ut li na’leb’ chirix xjolominkil li tenamit, xb’aan naq kixaqab’aak a’in jo’ chanru xk’a’uxleb’ li ani ke’wan choq’ xb’eenileb’ ut choq’ aj jolominel reheb’.
A’b’anan ke’xxaqab’ li chaq’rab’ q’axal kaw naq li jun teepal ink’a’ tixb’aanu junaq ra re li jun chik, jo’kan naq ke’wan ka’ch’inaq sa’ tuqtuukilal sa’ li ch’och’; a’b’anan jalb’ehinb’il chaq xch’ooleb’ rik’in li Qaawa’ lix Dios, ut ke’xkutiheb’ chi pek li profeet ut ke’risiheb’ chaq sa’ xyanqeb’.
Ut kik’ulman naq laj aNefi—rik’in naq ula’aninb’il chaq xb’aaneb’ li anjel ut xb’aan ajwi’ xyaab’ xkux li Qaawa’, jo’kan ut, rik’in naq xrileb’ chaq li anjel ut rilom rik’in xnaq’ ru, ut rik’in naq wan wankilal k’eeb’il re, re tixnaw chirix lix k’anjel li Kristo, ut rik’in ajwi’ naq rilom rik’in xnaq’ ru naq sa’ junpaat ke’el chaq sa’ li tiikilal ut ke’sutq’i sa’ xmaa’usilaleb’ ut xtz’eqb’eetalileb’; Jo’kan ut, rik’in naq ra xch’ool xb’aan xkawileb’ li raam ut xmutz’ileb’ lix k’a’uxl—a’an xko’o sa’ xyanqeb’ sa’ li chihab’ ajwi’ a’an, ut ki’ok chixch’olob’ankil chi kaw xch’ool, xyaalal li jalb’a-k’a’uxlej ut li risinkil li maak xb’aan xpaab’ankil li Qaawa’ Jesukristo.
Ut k’iila na’leb’ kixtzoleb’ wi’; ut ink’a’ naru xtz’iib’ankil chixjunil, ut moko tz’aqalaq ta jun raqal, jo’kan naq moko tz’iib’anb’il ta sa’ li hu a’in.
Ut laj Nefi kik’anjelak rik’in awankilal ut chi k’eeb’il xnimal xwankil.
Ut kik’ulman naq ke’josq’o’ rik’in, xb’aan naq nim wi’chik xwankil chiruheb’ a’an, xb’aan naq amoko kiru ta naq ink’a’ te’xpaab’ li raatin, xb’aan naq k’a’jo’ xnimal xpaab’aal chirix li Jesukristo, jo’kan naq wulaj wulaj neke’k’anjelak li anjel chiru.
Ut sa’ lix k’ab’a’ li Kristo a’an kirisiheb’ chaq laj tza ut li atz’aj aj musiq’ej; ut li riitz’in ajwi’ kixwaklesi chaq sa’ xyanqeb’ li kamenaq, chirix naq kikutiik chaq chi pek ut kixk’ul li kamk sa’ ruq’eb’ li tenamit.
Ut eb’ li tenamit ke’ril, ut ke’xk’e reetal, ut ke’josq’o’ rik’in xb’aan xwankilal; ut kixb’aanu ajwi’ anaab’al chik li sachb’a-ch’oolej, sa’ rilob’aaleb’ li tenamit, sa’ lix k’ab’a’ li Jesus.
Ut kik’ulman naq kinume’ li xjunlaju xka’k’aal chihab’, ut yal junjunq ke’wan li ke’jale’ xch’ool choq’ re li Qaawa’; a’b’anan jo’ k’ihal ke’jale’ xch’ool ke’reetali chi yaal chiru li tenamit naq ula’aninb’ileb’ xb’aan lix wankil ut lix Musiq’ li Dios, li kiwan rik’in li Jesukristo, li paab’anb’il xb’aaneb’.
Ut jo’ k’ihaleb’ li ke’isiik chaq aj tza rik’ineb’, ut ke’k’irtesiik chiru xyajeleb’ ut xmajelal lix kawilaleb’, ke’xk’utb’esi chi yaal chiru li tenamit naq kik’anjelak chaq lix Musiq’ li Dios sa’ xb’eeneb’, ut naq ke’k’irtesiik chaq, ut ke’xk’ut ajwi’ li eetalil ut ke’xb’aanu junjunq li sachb’a-ch’oolej sa’ xyanqeb’ li tenamit.
Chi jo’kan kinume’ ajwi’ li xkab’laju xka’k’aal chihab’.
Ut laj Nefi ki’elajin chiruheb’ li tenamit sa’ xtiklajik li roxlaju xka’k’aal chihab’, ut kixjultika chiruheb’ li jalb’a-k’a’uxlej ut li risinkil li maak.
Anajwan nawaj raj naq taajultiko’q ajwi’ eere, naq maajun kik’ame’ sa’ li jalb’a-k’a’uxlej li ink’a’ akikub’e xha’ rik’in ha’.
Chi jo’kan, ke’wan li winq k’ojob’anb’ileb’ xb’aan laj Nefi choq’ re li k’anjel a’in, re naq jo’ k’ihal li ani te’wulaq rik’ineb’, te’kub’eeq xha’ rik’in ha’, ut a’in re xk’utb’al ut xch’olob’ankil xyaalal chiru li Dios, ut chiru ajwi’ li tenamit, naq xe’xjal xk’a’uxl ut xe’xk’ul arisinkil lix maakeb’.
Ut ke’wan naab’al sa’ xtiklajik li chihab’ a’an li ke’kub’e xha’ choq’ re li jalb’a-k’a’uxlej, ut chi jo’kan kinume’ xnimal li chihab’ a’an.
 Anajwan ut kik’ulman naq jo’ chanru li esil tz’iib’anb’il qab’aan, ut naqanaw naq yaal li qatz’iib’anb’il esil, xb’aan naq k’ehomaq reetal, a’an tiikil winq li kitz’iib’ank re li esil—xb’aan naq a’an kixb’aanu chi yaal k’iila asachb’a-ch’oolej sa’ lix bk’ab’a’ li Jesus, ut maajun winq wan li kiru chixb’aanunkil junaq sachb’a-ch’oolej sa’ lix k’ab’a’ li Jesus, ka’ajwi’ wi ch’ajob’resinb’il chi tz’aqal tz’aqal chirix lix maa’usilal— Anajwan ut kik’ulman, wi maajun sachk kixb’aanu li winq a’in sa’ rajlankil qakutan, ak numenaq chaq li aroxlaju xka’k’aal chihab’; Ut eb’ li tenamit ke’ok chixsik’b’al rik’in xnimal x’anchalileb’ xk’a’uxl li eetalil li kik’ehe’ chaq xb’aan li profeet aj Samuel, laj Lamanita, relik chi yaal, li kutan taawanq wi’ aaak’ab’ chiru xnumik oxib’ kutan chiru lix b’een li ch’och’.
Ut ki’ok chi wank nimla wiib’ank ch’oolej ut wech’ok-ib’ sa’ xyanqeb’ li tenamit, us ta k’eeb’il chaq xk’ihal li aeetalil.
Ut kik’ulman sa’ li xkaalaju xka’k’aal chihab’, sa’ li xb’een po, sa’ kaahib’ xb’e li po, kiwakli jun li nimla hab’, li maajun wa chaq nawb’il xkomon a’an sa’ chixjunil li ch’och’.
Ut kiwan ajwi’ jun li nimla xuwajel kaq-sut-iq’, ut kiwan li xuwajel akaaq, jo’kan naq bkixchiq’le chixjunil li ch’och’ chanchan naq ok re chixjachb’al rib’ sa’ xyi.
Ut kiwan raq’ kaaq q’axal kaw, xkomon li maajun wa nawb’il chaq sa’ chixjunil li ch’och’.
Ut kixchap xxamlel li atenamit Tzarahemla.
Ut li tenamit Moroni kisub’e’ sa’ xchamal li palaw, ut li ani wankeb’ chi sa’ ke’ok chi ha’.
Ut kik’ame’ li ch’och’ sa’ xb’een li tenamit Moronihah, jo’kan naq sa’ xna’aj li tenamit kikana jun nimla tzuul.
Ut kiwan jun li nimla xuwajel sachok sa’ li ch’och’ sa’ xjayal lix tz’e li saq’e.
A’b’anan k’ehomaq reetal, kiwan jun li sachok q’axal wi’chik nim ut xuwajel sa’ li ch’och’ sa’ xjayal lix nim li saq’e; xb’aan naq k’ehomaq reetal, chixjunil lix b’een li ch’och’ kijalman ru, xb’aan li kaq-sut-iq’ ut li sut iq’, ut li kaaq ut li raq’ kaaq, ut li hiikank q’axal nim re chixjunil li ch’och’; Ut ke’jore’ li aninqi b’e, ut eb’ li tach’tookil b’e ke’po’e’, ut naab’al li helhookil na’ajej ke’b’uq’uxo’ ru.
Ut ake’sub’e’ naab’al li tenamit ninq ut nawb’ileb’ ru, ut naab’al ke’k’ate’, ut naab’al ke’chiq’leek toj reetal naq t’anb’ileb’ chi ch’och’ li kab’l reheb’, ut li ani wankeb’ chi sa’ ke’kamsiik, ut ke’kana li na’ajej chi sachenaq.
Ut wankeb’ junjunq li tenamit li ke’kana; a’b’an numtajenaq nim li sachok ki’uxman chi sa’, ut wankeb’ naab’al li ke’wan chaq chi sa’ li ke’kamsiik.
Ut wankeb’ junjunq li ke’k’ame’ sa’ li sut iq’; ut toj b’ar xkoheb’ maajun winq nanawok re, ka’ajwi’ naq ke’k’ame’.
Ut chi jo’kan lix b’een chixjunil li ch’och’ kijalaxiik ru, xb’aaneb’ li kaq-sut-iq’, ut li kaaq, ut li raq’ kaaq, ut li hiikank re li ch’och’.
Ut k’ehomaq reetal, li apek ke’jache’ sa’ xyi; ke’joriik sa’ lix b’een chixjunil li ch’och’, jo’kan naq ke’tawe’ chi jorol, ut chi jachal ut chi itz’il chiru chixjunil lix b’een li ch’och’.
Ut kik’ulman naq chirix naq kiraqe’ li kaaq, ut li raq’ kaaq, ut li kawil hab’, ut li kaq-sut-iq’, ut li hiikank re li ch’och’—xb’aan naq k’ehomaq reetal, kikana a’an chiru tana’ xnumik aoxib’ hoonal; ut wankeb’ li ke’yehok re naq najt wi’chik kikana; a’b’anan chixjunil li ninqi xuwajel k’a’aq re ru kib’aanuman chiru tana’ xnumik oxib’ hoonal—toja’ ut naq k’ehomaq reetal, kiwan q’ojyin chiru lix b’een li ch’och’.
Ut kik’ulman naq kiwan chamal aak’ab’ chiru chixjunil lix b’een li ch’och’, jo’kan naq eb’ li ani wankeb’ aran li ink’a’ ke’t’ane’ chaq ke’ru achireek’ankil bxb’ook li aak’ab’; Ut maajun saqen kiru chi wank, xb’aan li aak’ab’, chi moko li xam, chi moko lochb’il chaj; chi moko kiru chi lochmank xam rik’in lix chaab’il si’eb’ li q’axal chaqi, jo’kan naq maajunaq saqen kiru chi wank; Ut moko kiwan ta k’a’ruhaq chi saqen na’ilman, chi moko xam, chi moko li nalememnak, chi moko li saq’e, chi moko li po, chi moko eb’ li chahim, xb’aan naq q’axal nim li aak’ab’il choql li kiwan chiru lix b’een li ch’och’.
Ut kik’ulman naq kikana chiru xnumik aoxib’ kutan, naq maajun saqen ki’ilman; ut kiwan nimla raho’k ch’oolej ut ayaynak ut yaab’ak rajlal sa’ xyanqeb’ li tenamit; relik chi yaal, nim lix tz’uyileb’ li tenamit, xb’aan li aak’ab’ ut li nimla sachok li kichal chaq sa’ xb’eeneb’.
Ut sa’ jun li na’ajej ke’ab’iik chixjapb’al re, ut chixyeeb’al: Aay, kiqajal taxaq raj qak’a’uxl rub’elaj chaq li nimla xuwajel kutan a’in, toja’ ut naq ke’kole’ raj xyu’ameb’ li qas qiitz’in, ut ink’a’ raj ke’k’ate’ sa’ li nimla tenamit aTzarahemla.
Ut sa’ jun chik na’ajej ke’ab’iik chixjapb’al re ut chi yaab’ak, ut chixyeeb’al: Aay, kiqajal raj taxaq qak’a’uxl rub’elaj chaq li nimla xuwajel kutan a’in, ut ink’a’ taxaq raj kiqakamsiheb’ ut kiqakutiheb’ chi pek li profeet, chi moko raj kiqisiheb’ chaq; toja’ ut naq eb’ li qana’ ut li qachaq’al ru rab’in, ut eb’ li qakok’al ke’kole’ raj xyu’ameb’, ut ink’a’ raj ke’muqe’ sa’ li nimla tenamit Moronihah.
Ut chi jo’kan nim ut xuwajel li ayaynak re li tenamit.
 Ut kik’ulman naq kiwan jun axyaab’ kuxej ki’ab’iman sa’ xyanqeb’ chixjunil li wankeb’ sa’ li ch’och’, chiru chixjunil lix b’een li ch’och’ a’in, ut kixyaab’asi: Rahilal, rahilal, rahilal sa’ xb’een li tenamit a’in; arahilal sa’ xb’een li ani wankeb’ sa’ chixjunil li ch’och’ wi ink’a’ neke’xjal xk’a’uxl; xb’aan naq bnase’ek laj tza, ut eb’ lix anjel neke’saho’ sa’ xch’ool xb’aaneb’ li ani kamsinb’il reheb’ lix chaq’al ru alal ut rab’in lin tenamit; ut a’an xb’aan xmaa’usilaleb’ ut xtz’eqb’eetalileb’ naq t’anenaqeb’!
K’ehomaq reetal, li nimla tenamit Tzarahemla kink’at rik’in xam, ut li ani wankeb’ chi sa’.
Ut k’ehomaq reetal, li nimla tenamit Moroni kink’e chi sub’e’k sa’ xchamal li palaw, ut li ani wankeb’ chi sa’, chi ok chi ha’.
Ut k’ehomaq reetal, li nimla tenamit Moronihah kinmuq rub’el ch’och’, ut li ani wankeb’ chi sa’, re xmuqb’al chaq lix maa’usilaleb’ ut lix tz’eqb’eetalileb’ chiru wilob’aal, re naq lix kik’eleb’ li profeet ut eb’ laj santil paab’anel ink’a’ chik taachalq wik’in re xjitb’aleb’.
Ut k’ehomaq reetal, li tenamit Gilgal kink’e chi sub’e’k, ut li ani wankeb’ chi sa’ chi muqe’k sa’ xchamal li ch’och’; Relik chi yaal, ut li tenamit Onihah ut li ani wankeb’ chi sa’, ut li tenamit Mokum ut li ani wankeb’ chi sa’, ut li tenamit Jerusalen ut li ani wankeb’ chi sa’; ut kink’e li aha’ chi taqe’k sa’ xna’ajeb’ a’an, re xmuqb’al chaq lix maa’usilaleb’ ut lix tz’eqb’eetalileb’ chiru wilob’aal, re naq lix kik’eleb’ li profeet ut eb’ laj santil paab’anel ink’a’ chik taataqe’q wik’in re xjitb’aleb’.
Ut k’ehomaq reetal, li tenamit Gadiandi, ut li tenamit Gadiomnah, ut li tenamit Jakob, ut li tenamit Gimgimno, chixjunileb’ a’in kink’e chi sub’e’k, ut kink’e atzuul ut taq’a sa’ xna’ajeb’ a’an, ut eb’ li wankeb’ chi sa’ kinmuq chaq sa’ xchamal li ch’och’, re xmuqb’al chaq lix maa’usilaleb’ ut lix tz’eqb’eetalileb’ chiru wilob’aal, re naq lix kik’eleb’ li profeet ut eb’ laj santil paab’anel ink’a’ chik taataqe’q wik’in re xjitb’aleb’.
Ut k’ehomaq reetal, li nimla tenamit Jakobugat, wankeb’ wi’ lix tenamit li rey aj Jakob, kink’e chi k’ate’k rik’in xam xb’aan lix maakeb’ ut lix maa’usilaleb’, li naq’axok re anchal lix maa’usilal chixjunil li ch’och’, xb’aan lix amuqmuukil kamsihomeb’ ut molameb’; xb’aan naq a’aneb’ a’an li ke’sachok chaq re lix tuqtuukilal intenamit ut lix jolomil tenamit re li ch’och’; jo’kan naq kink’eheb’ chi k’ate’k, re bxsachb’aleb’ chaq chiru li wilob’aal, re naq lix kik’eleb’ li profeet ut eb’ laj santil paab’anel ink’a’ chik taataqe’q wik’in re xjitb’aleb’.
Ut k’ehomaq reetal, li tenamit Laman, ut li tenamit Jox, ut li tenamit Gad, ut li tenamit Kixkumen, kink’e chi k’ate’k rik’in xam, ut li ani wankeb’ chi sa’, xb’aan xmaa’usilaleb’ sa’ risinkileb’ chaq li profeet, ut xkutinkil chi pek li ani keb’intaqla chixch’olob’ankil chiruheb’ chirix lix maa’usilaleb’ ut xtz’eqb’eetalileb’.
Ut rik’in naq ke’risiheb’ chaq chixjunil, jo’kan naq maajun tiik xch’ool kiwan sa’ xyanqeb’, kintaqla chi kub’eek axam re xsachb’aleb’, re naq lix maa’usilaleb’ ut lix tz’eqb’eetalileb’ taamuqe’q chaq chiru wilob’aal, re naq lix kik’eleb’ li profeet ut eb’ laj santil paab’anel li kintaqla sa’ xyanqeb’ ink’a’ taayaab’aq chaq we bchi ch’och’ re xjitb’aleb’.
Ut ak’iila ninqi sachok kink’e chi chalk sa’ xb’een li ch’och’ a’in, ut sa’ xb’een li tenamit a’in, xb’aan xmaa’usilaleb’ ut xtz’eqb’eetalileb’.
Aay, chejunilex laa’ex li li akolb’il eeyu’am xb’aan naq tiik wi’chik eech’ool chiruheb’ a’an, ma ink’a’ anajwan texsutq’iiq wik’in, ut teejal eek’a’uxl chirix lee maak, ut taajale’q eech’ool re taaruuq btexink’irtesi?
Relik chi yaal, ninye chi yaal eere, wi atexchalq wik’in taawanq beeyu’am chi junelik.
K’ehomaq reetal, ye’b’il li cwuq’ aj uxtaan eere, ut ani taa’ajoq re chalk, a’an tink’ul, ut osob’tesinb’ileb’ li neke’chal wik’in.
K’ehomaq reetal, laa’in li Jesukristo, li Ralal li Dios.
Laa’in akinyo’ob’tesi li choxa ut li ch’och’, ut chixjunil li k’a’aq re ru wan chi sa’.
Laa’in kinwan rik’in li Yuwa’b’ej chalen chaq sa’ xtiklajik.
bLaa’in wankin rik’in li Yuwa’b’ej, ut li Yuwa’b’ej wik’in laa’in, ut wik’in laa’in li Yuwa’b’ej kixnima xloq’al lix k’ab’a’.
Kinchal rik’ineb’ li we, ut eb’ li we amoko kine’xk’ul ta.
Ut eb’ li loq’laj hu chirix lin k’ulunik ak tz’aqlojenaqeb’ ru.
Ut jo’ k’ihal li ke’k’uluk we, akink’e reheb’ a’an naq te’ok chaq choq’ ralal li Dios; ut jo’kan ajwi’ tink’e re jo’ k’ihal li te’paab’anq re lin k’ab’a’, xb’aan naq k’ehomaq reetal, inb’aan laa’in nachal li btojb’al-ix, ut wik’in laa’in tz’aqlojenaq ru lix cchaq’rab’ laj Moises.
Laa’in lix asaqen ut lix yu’am li ruchich’och’.
Laa’in bli Alfa ut li Omega, lix tiklajik ut li roso’jik.
Ut amoko teeq’axtesi ta chik chiwu li hoyb’il kik’; relik chi yaal, taak’ehe’q xraqik lee mayej ut lee k’atb’il mayej, xb’aan naq maajun reheb’ lee mayej ut lee k’atb’il mayej tink’ulub’a.
Ut teeq’axtesi choq’ amayej we jun yot’b’il ch’oolej ut jun tuulanil musiq’ej.
Ut ani nachal wik’in chi yot’b’il xch’ool ut tuulan xmusiq’, a’an btinkub’si xha’ rik’in xam ut rik’in li Santil Musiq’ej, jo’ chanru ajwi’ naq eb’ laj Lamanita, xb’aan xpaab’aaleb’ chiwix sa’ xkutankil lix jalajikeb’ xch’ool, ke’kub’e xha’ rik’in xam ut rik’in li Santil Musiq’ej, ut moko ke’xnaw ta.
K’ehomaq reetal, kinchal sa’ li ruchich’och’ re xk’amb’al chaq li tojb’al-ix sa’ li ruchich’och’, re xkolb’al li ruchich’och’ chiru li maak.
Jo’kan ut, ani anaxjal xk’a’uxl ut nachal wik’in chanchan jun ch’ina bal, a’an tink’ul, xb’aan naq re xkomon a’an li rawa’b’ejihom li Dios.
K’ehomaq reetal, choq’ re xkomon a’an ckinq’axtesi inyu’am, ut kink’ul wi’chik; jo’kan ut, jalomaq eek’a’uxl, ut chalqex wik’in ex xmaril li ruchich’och’, ut chexkole’q.
 Ut kik’ulman naq kinume’ li xkaalaju xka’k’aal chihab’, ut jo’kan ajwi’ li ro’laju xka’k’aal, ut k’ehomaq reetal, eb’ lix tzolom li Jesus ke’xk’uub’ chaq jun lix iglees li Kristo sa’ chixjunileb’ li ch’och’ sa’ xsutam.
Ut jo’ k’ihaleb’ li ke’wulak rik’ineb’, ut ke’xjal xk’a’uxl chi yaal chirix xmaakeb’, ke’kub’e xha’ sa’ lix k’ab’a’ li Jesus; ut ke’xk’ul ajwi’ li Santil Musiq’ej.
Ut kik’ulman sa’ li xwaqlaju xka’k’aal chihab’, chixjunileb’ li tenamit ak ke’jalman xch’ool choq’ re li Qaawa’, chiru chixjunil lix b’een li ch’och’, eb’ laj Nefita jo’eb’ ajwi’ laj Lamanita, ut moko ke’wan ta li wech’ok-ib’ ut li jachok-ib’ sa’ xyanqeb’, ut li junjunq chi winq kixb’aanu li k’a’ru tiik chirib’ileb’ rib’.
Ut kiwan achixjunil li k’a’aq re ru reheb’ sa’ komonil sa’ xyanqeb’, jo’kan naq maak’a’ ani b’ihom ut neb’a’, sa’ moosil ut chi ach’ab’anb’il; chixjunileb’ b’an ke’ach’ab’aak, ut ke’tz’aqon sa’ li choxahil maatan.
Ut kik’ulman naq kinume’ ajwi’ li xwuqlaju xka’k’aal chihab’, ut toj kikana li tuqtuukilal sa’ li ch’och’.
Ut ke’wan li xninqal ru ut sachb’a-ch’oolejil k’anjel k’anjelanb’il xb’aaneb’ lix tzolom li Jesus, jo’kan naq ake’xk’irtesiheb’ li yaj, ut ke’xwaklesiheb’ li kamenaq, ut ke’xk’e chi b’eek li yeeq roq, ut chixk’ulb’al rilob’aal li mutz’, ut chi ab’ink li tz’ap xik; ut li k’iila paay chi bsachb’a-ch’oolej ke’xk’anjela sa’ xyanqeb’ li ralal xk’ajoleb’ li winq; ut maak’a’ chik li ke’xk’anjela wi’ li sachb’a-ch’oolej, ka’ajwi’ sa’ lix k’ab’a’ li Jesus.
Ut chi jo’kan kinume’ li xwaqxaqlaju xka’k’aal chihab’, ut jo’kan ajwi’ li xb’elelaju xka’k’aal, ut li xb’een roxk’aal, ut li xkab’ roxk’aal, relik chi yaal, toj reetal ajwi’ naq numenaq b’eleeb’ roxk’aal chihab’, ut jo’kan ajwi’ li xjunlaju roxk’aal, ut li xkab’laju roxk’aal; relik chi yaal, toj reetal ajwi’ naq kinume’ b’elelaju roxk’aal chihab’.
Ut li Qaawa’ kixk’eheb’ chi usaak chi numtajenaq sa’ li ch’och’; relik chi yaal, jo’kan naq ke’xkab’laheb’ wi’chik li tenamit b’ar wi’ ke’wan chaq chi k’atb’il li tenamit.
Relik chi yaal, li nimla tenamit ajwi’ a’an aTzarahemla ke’xk’e wi’chik chi kab’lamank.
A’b’an ke’wan k’iila tenamit li ake’sub’e’ chaq, ut kitaqe’ li ha’ sa’ xna’ajeb’ a’an, jo’kan naq ink’a’ ke’ru chi ak’ob’resiik li tenamit a’in.
Ut anajwan, k’ehomaq reetal, kik’ulman naq ke’kawu xmetz’ew lix tenamit laj Nefi, ut q’axal sa’ junpaat ke’k’ihan, ut ke’ok choq’ jun tenamit q’axal achaq’aleb’ ru ut sa rilb’aleb’.
Ut ke’sumla ut ke’k’ehe’ chi sumlaak, ut ke’osob’tesiik jo’ chanru lix k’ihal li yeechi’ihom li kixk’e chaq li Qaawa’ choq’ reheb’.
Ut moko ke’b’eek ta chik chirix li ab’aanunb’il na’leb’ ut li k’ojob’anb’il k’anjel re lix bchaq’rab’ laj Moises; ke’b’eek b’an chirix li taqlahom li ke’xk’ul chaq rik’in lix Qaawa’ ut lix Dios, ut ke’kana sa’ li ckuyuk sa’ ut li tijok, ut sa’ xch’utub’ankil rib’ chi kok’ aj xsa’ re te’tijoq ut te’rab’i li raatin li Qaawa’.
Ut kik’ulman naq moko kiwan ta li wech’ok-ib’ sa’ xyanq chixjunil li tenamit, sa’ chixjunil li ch’och’; a’ut ke’wan xninqal ru sachb’a-ch’oolej k’anjelanb’il sa’ xyanqeb’ lix tzolom li Jesus.
Ut kik’ulman naq kinume’ li xjunlaju xkaak’al chihab’, ut jo’kan ajwi’ li xkab’laju xkaak’al, relik chi yaal ut, toj reetal naq numenaq b’elelaju xkaak’al chihab’; relik chi yaal, kinume’ ajwi’ jun cient chihab’, ut eb’ lix tzolom li Jesus, li kixsik’eb’ chaq ru, ak xikenaqeb’ chixjunil sa’ lix ahilob’aal li Dios, ka’ajwi’ naq ke’wan li boxib’ li toj te’kanaaq; ut ke’wan chik li ctzolom dk’ojob’anb’il sa’ xna’ajeb’ a’an; ut jo’kan ajwi’ naab’al re li tasal tenamit a’an ak xe’kam.
Ut kik’ulman naq amaak’a’ li wech’ok-ib’ sa’ li ch’och’, xb’aan lix rahom li Dios li kiwan sa’ xch’ooleb’ li tenamit.
Ut amaak’a’ li kaqalink, chi moko li wech’ij-ib’, chi moko li choqink, chi moko li ko’b’eetak yumb’eetak, chi moko li tik’ti’ik, chi moko li kamsink, chi moko k’a’ruhaq paay chi byib’ ru k’a’uxlej; ut relik chi yaal naq moko kiru ta kiwan junaq tenamit li csa wi’chik xch’ool sa’ xyanq chixjunileb’ li tenamit li yo’ob’tesinb’ileb’ xb’aan ruq’ li Dios.
Maak’a’eb’ aj elq’, chi moko aj kamsinel, chi moko ke’wan aj Lamanita, chi moko k’a’ruhaq paay chik chi aj -ita; ajunajeb’ b’an naq ke’wan, ralal xk’ajoleb’ li Kristo, ut aj eechanihomeb’ re li rawa’b’ejihom li Dios.
Ut k’a’jo’ naq osob’tesinb’ileb’!
Xb’aan naq li Qaawa’ kirosob’tesiheb’ sa’ chixjunil lix b’aanuhomeb’; relik chi yaal, ke’osob’tesiik ajwi’ ut ke’k’ehe’ chi usaak toj reetal naq numenaq jun cient rik’in lajeeb’ chihab’; ut li xb’een tasal tenamit chirix li Kristo ak kamenaqeb’ chik, ut maajun wech’ok-ib’ kiwan sa’ chixjunil li ch’och’.
Ut kik’ulman naq laj Nefi, a’an li kitz’iib’ank re li esil a’in sa’ roso’jik (ut kixtz’iib’a chiruheb’ lix aperel ch’iich’ laj Nefi) kikam, ut laj Amos li ralal kixtz’iib’a sa’ xna’aj; ut kixtz’iib’a ajwi’ chiruheb’ lix perel ch’iich’ laj Nefi.
Ut kixk’am chiru kaahib’ ro’k’aal chihab’, ut toj kiwan tuqtuukilal sa’ li ch’och’, ka’ajwi’ naq kiwan jun ch’ina raqal re li tenamit li ke’risi chaq rib’ rik’in li iglees, ut ke’xk’ul sa’ xb’eeneb’ li k’ab’a’ej aj Lamanita; jo’kan naq ke’ok wi’chik chi wank aj Lamanita sa’ li ch’och’.
Ut kik’ulman naq kikam ajwi’ laj Amos, (ut ak jun cient rik’in kaalaju ro’k’aal chihab’ xk’ulunik chaq li Kristo) ut laj Amos li ralal kixtz’iib’a li esil sa’ xna’aj; ut a’an kixtz’iib’a ajwi’ chiruheb’ lix perel ch’iich’ laj Nefi; ut kitz’iib’aman ajwi’ sa’ lix hu laj Nefi, a’an li hu a’in.
Ut kik’ulman naq ak numenaq wiib’ cient chihab’; ut li xkab’ tasal tenamit ak xe’kam, ka’ajwi’ junjunq ink’a’.
Ut anajwan laa’in, aj Mormon, nawaj raj naq teenaw naq xe’k’ihan chaq li tenamit, jo’kan naq ke’wan chi jek’inb’il chiru chixjunil lix b’een li ch’och’, ut naq ke’b’ihomo’ chaq chi numtajenaq, xb’aan li usaak ke’xk’ul rik’in li Kristo.
Ut anajwan, sa’ li xkab’ cient rik’in jun chihab’ a’in, ke’ok chi wank sa’ xyanqeb’ li ani taqsinb’ileb’ sa’ li aq’etq’etil, jo’ xtiqib’ankil rib’ rik’in aq’ej terto xtz’aq, ut li k’iila paay chi chaab’il saqi lemtz’ q’ol, ut xkomon li k’a’aq re ru chaq’al ru re li ruchich’och’.
Ut chirix chik a’an li k’a’ru wan reheb’ ut li nak’anjelak reheb’ moko kiwan ta chik asa’ komonil sa’ xyanqeb’.
Ut ke’ok chixjachinkil rib’ sa’ li tastookil jachal; ut ke’ok chixwaklesinkil choq’ reheb’ li junjunq chi aiglees re xk’ulb’al bxtumineb’, ut ke’ok chixtz’eqtaanankil lix tz’aqal iglees li Kristo.
Ut kik’ulman naq chirix naq numenaq wiib’ cient rik’in lajeeb’ chihab’ ke’wan k’iila iglees sa’ li ch’och’; relik chi yaal, ke’wan k’iila iglees li neke’xye rib’ naq neke’xnaw ru li Kristo, a’b’an ake’xtz’eqtaana xyaalal lix k’ihal lix evangelio, jo’kan naq ke’xk’ul li k’iila paay chi maa’usilal, ut ke’xk’e li k’a’ru loq’ re li ani bramb’il chiru xb’aan naq moko k’ulub’ej ta.
Ut li aiglees a’in kik’ihan chi numtajenaq xb’aan li maa’usilal, ut xb’aan xwankil laj Satanas, li kiru chixchapb’al xch’ooleb’.
Ut jo’kan wi’chik, kiwan jun chik iglees li natz’eqtaanan xyaalal li Kristo, ut eb’ a’an ake’xrahob’tesi lix tz’aqal iglees li Kristo, xb’aan xtuulanileb’ xch’ool ut xb’aan naq neke’xpaab’ li Kristo, ut xik’ ke’ile’ xb’aaneb’, xb’aan li k’iila sachb’a-ch’oolej li nak’anjelaman sa’ xyanqeb’.
Jo’kan naq ke’xk’anjela li wankilal ut li awa’b’ejil sa’ xb’eeneb’ lix tzolom li Kristo li ke’kana rik’ineb’, ut ke’xtz’apeb’ sa’ atz’alam; a’b’anan rik’in lix wankil li raatin li Dios, li kiwan rik’ineb’, ke’jache’ li tz’alam sa’ xyi, ut eb’ a’an xkoheb’ ut ke’xb’aanu xninqal ru sachb’a-ch’oolej sa’ xyanqeb’.
A’b’anan ut, us ta ke’b’aanuman chixjunil li sachb’a-ch’oolej a’in, eb’ li tenamit ke’xkawob’resi li raam, ut ke’xsik’ xkamsinkileb’, jo’ chanru ajwi’ naq eb’ laj Judio aran Jerusalen ke’xsik’ chaq xkamsinkil li Jesus, jo’ chanru li raatin.
Ut ke’xkuteb’ sa’eb’ li ak’atleb’aal re bxam, ut ke’el chaq chi maajun ra ke’xk’ul.
Ut ke’xkuteb’ ajwi’ sa’ arochocheb’ li k’iche’ xul, ut ke’batz’un rik’ineb’ li k’iche’ xul jo’ chanru jun ch’ina al rik’in jun ral karneer; ut ke’el chaq sa’ xyanqeb’, chi maajun ra ke’xk’ul.
A’b’anan eb’ li tenamit ke’xkawob’resi li raameb’, xb’aan naq ke’b’eresiik xb’aaneb’ naab’al laj tij ut li b’alaq’il profeet, naq te’xwaklesi k’iila iglees, ut te’xb’aanu li k’iila paay chi maa’usilal.
Ut ake’xsak’eb’ lix tenamit li Jesus; a’b’an eb’ lix tenamit li Jesus ink’a’ ke’sak’ok wi’chik.
Ut chi jo’kan ke’laj chi maak’a’eb’ xpaab’aal ut sa’ li maa’usilal, chiru li junjunq chihab’, toj reetal naq numenaq ajwi’ wiib’ cient rik’in lajeeb’ xka’k’aal chihab’.
Ut anajwan kik’ulman sa’ li chihab’ a’in, relik chi yaal, sa’ li xkab’ cient rik’in junlaju xka’k’aal chihab’, kiwan jun nimla jachok sa’ xyanqeb’ li tenamit.
Ut kik’ulman naq sa’ li chihab’ a’in kiwakli jun tenamit, a’aneb’ aj Nefita neke’yehe’ re, ut a’aneb’ li tz’aqal neke’paab’ank re li Kristo; ut sa’ xyanqeb’ wankeb’ li yeeb’ileb’ re xb’aaneb’ laj Lamanita—eb’ laj Jakobita, ut laj Josefita, ut laj Tzoramita; Jo’kan naq li tz’aqal neke’paab’ank re li Kristo, ut li tz’aqal neke’loq’onink re li Kristo, (ut sa’ xyanqeb’ a’an wankeb’ aoxib’al lix tzolom li Jesus li te’kanaaq) aj Nefita yeeb’ileb’ re, ut aj Jakobita, ut aj Josefita, ut aj Tzoramita.
Ut kik’ulman naq eb’ li ke’tz’eqtaanank re li evangelio, a’aneb’ aj Lamanita yeeb’ileb’ re, ut aj Lemuelita, ut aj Ismaelita; ut ink’a’ ke’laj chi maak’a’eb’ xpaab’aal; ake’xpo’resi b’an xch’ool chirix lix evangelio li Kristo chi k’oxlanb’il; ut ke’xk’ut chiruheb’ lix kok’al naq ink’a’ te’paab’anq, jo’ chanru naq eb’ lix yuwa’, chalen chaq sa’ xtiklajik, ke’laj chaq.
Ut a’an xb’aan xmaa’usilaleb’ ut xtz’eqb’eetalileb’ lix yuwa’eb’, jo’ chanru ajwi’ naq kiwan chaq sa’ xtiklajik.
Ut ke’tzole’ re naq axik’ te’ril li ralal xk’ajol li Dios, jo’ chanru ajwi’ naq eb’ laj Lamanita ke’tzole’ re naq xik’ te’rileb’ laj Nefita chalen chaq xtiklajik.
Ut kik’ulman naq ak kinume’ wiib’ cient rik’in kaahib’ roxk’aal chihab’, ut jo’ka’in li ki’uxman sa’ xyanq li tenamit.
Ut li jun raqal reheb’ li tenamit li q’axaleb’ aj maak ke’kawu xmetz’ew, ut q’axal wi’chik ke’k’ihan chiru lix tenamit li Dios.
Ut ink’a’ ke’xkanab’ xwaklesinkileb’ li iglees choq’ reheb’, ut rutz’u’ujinkil rik’in k’iila paay li k’a’aq re ru terto xtz’aq.
Ut chi jo’kan kinume’ wiib’ cient rik’in lajeeb’ roxk’aal chihab’, jo’ ajwi’ wiib’ cient rik’in oxk’aal chihab’.
Ut kik’ulman naq li jun raqal aj maak re li tenamit ke’ok wi’chik chixwaklesinkil li muqmuukil xaqab’anb’il aatin ut amolam re laj Gadianton.
Ut jo’kan ajwi’ eb’ li ani xtenamit laj Nefi yeeb’ileb’ re, ke’ok chi q’etq’eto’k sa’ xch’ooleb’, xb’aan xq’axalil lix b’ihomaleb’, ut chi ok sa’ li jo’maajo’il na’leb’ jo’eb’ li ras riitz’ineb’, laj Lamanita.
Ut chirix sa’ li kutan a’in eb’ li tzolom ke’ok chi raho’k xch’ool sa’ xk’ab’a’ lix amaak li ruchich’och’.
Ut kik’ulman naq chirix naq numenaq oxib’ cient chihab’, eb’ lix tenamit laj Nefi jo’ ajwi’ eb’ laj Lamanita q’axaleb’ aj maak ke’kana, li jun jo’ li jun chik.
Ut kik’ulman naq eb’ laj elq’ re laj Gadianton ke’jek’iman chiru chixjunil lix b’een li ch’och’; ut maajun kiwan li tiik xch’ool, ka’ajeb’ wi’ lix tzolom li Jesus.
Ut li oor ut li plaat ke’xtamresi chi naab’al sa’ k’uuleb’aal, ut ke’xyak li k’iila paay chi yakom.
Ut kik’ulman naq chirix naq numenaq oxib’ cient rik’in oob’ chihab’ (ut eb’ li tenamit toj ke’kana sa’ li maa’usilal) kikam laj Amos; ut li riitz’in, aj Ammaron, kixtz’iib’a li esil sa’ xna’aj.
Ut kik’ulman naq chirix naq numenaq oxib’ cient rik’in junmay chihab’, laj Ammaron, chi elajinb’il xb’aan li Santil Musiq’ej, kixmuq li atz’iib’anb’il esil li wan xloq’al—relik chi yaal, chixjunileb’ ajwi’ li loq’laj tz’iib’anb’il esil li ke’numsiman chaq chiru li junjunq tasal tenamit, li wankeb’ xloq’al—toj reetal ajwi’ li rox cient rik’in junmay chihab’ xk’ulunik chaq li Kristo.
Ut kixmuq chaq choq’ re li Qaawa’, re naq ataachalq wi’chik rik’in li rela’ lix junkab’al laj Jakob, jo’ chanru lix profeetil aatin ut lix yeechi’ihom li Qaawa’.
Ut jo’ka’in xraqik li esil kixtz’iib’a laj Ammaron.
 Anajwan kik’ulman naq sa’ li xb’een chihab’ rawa’b’ejileb’ laj raqol aatin sa’ xb’een lix tenamit laj Nefi, chirix chik li kutan a’in, naq ak axikenaq li rey aj Mosiah sa’ li b’e naxik wi’ chixjunil li ruchich’och’, ut chaab’il li pleet kipleetik wi’, rik’in b’eek chi tiik chiru li Dios, ut maajun kixkanab’ chi awa’b’ejink sa’ xna’aj, a’b’anan kixxaqab’eb’ li bchaq’rab’, ut k’ulub’anb’ileb’ xb’aaneb’ li tenamit; jo’kan naq kiteneb’aak sa’ xb’eeneb’ xpaab’ankileb’ li chaq’rab’ li kixk’uub’ chaq.
Ut kik’ulman naq sa’ li xb’een chihab’ rawa’b’ejil laj Alma sa’ li raqleb’aal aatin, kik’ame’ jun awinq chiru re taaraqe’q aatin chirix, jun winq nim xxaqam, ut na’no ru xb’aan xnimal xmetz’ew.
Ut a’an ak xb’eeni chaq rib’ sa’ xyanqeb’ li tenamit, re xjultikankil chiruheb’ li ak’a’ru raatin li Dios naq naxye a’an, ut kaw xch’ool bchixwech’b’al rix li iglees; kixch’olob’ chiru li tenamit naq li junjunq chi aj tij ut aj tzolonel tento tixsik’ crahe’k xb’aan li tenamit; ut dmoko tento ta raj naq te’k’anjelaq rik’ineb’ li ruq’, tento raj b’an naq taak’ehe’q li k’a’ru taak’anjelaq reheb’ xb’aan li tenamit.
Ut kixch’olob’ ajwi’ chiru li tenamit naq chixjunileb’ li winq te’kole’q sa’ li roso’jik kutan, ut naq moko na’aje’ ta naq te’xuwaq chi moko naq te’siksotq, te’ruuq raj b’an chixtaqsinkil xjolomeb’ ut te’saho’q raj sa’ xch’ool; xb’aan naq li Qaawa’ kixyo’ob’tesi chaq chixjunileb’ li winq, ut jo’kan ajwi’ kixtojeb’ chaq rix chixjunileb’ li winq; ut, sa’ roso’jik, chixjunileb’ li winq te’wanq xyu’am chi junelik.
Ut kik’ulman naq k’a’jo’ naq kixk’ut li k’a’aq re ru a’in, jo’kan naq naab’al ke’paab’ank re li raatin, maak’a’jo’ xk’ihaleb’, jo’kan naq ke’ok chixtenq’ankil rik’in li nak’anjelak re, ut chixk’eeb’al tumin re.
Ut a’an ki’ok chi taqsiik sa’ xq’etq’etil xch’ool, ut chixk’eeb’al aq’ej chirix li q’axal terto xtz’aq, relik chi yaal, ki’ok ajwi’ chixxaqab’ankil jun li aiglees jo’ chanru lix jultikahom.
Ut kik’ulman, naq yoo chi xik re jultikank aatin chiruheb’ li neke’paab’ank re li raatin, kixk’ul jun li winq li nawan sa’ lix iglees li Dios; relik chi yaal, jun reheb’ lix tzoloneleb’; ut ki’ok chixwech’b’al chi kaw, re naq taaruuq tixjalb’ehiheb’ li ani wankeb’ sa’ li iglees; a’b’an li winq kixxaqab’ rib’ chiru, ut kixtij rik’in li araatin li Dios.
Anajwan laj aGideon xk’ab’a’ li winq; ut a’an li kiwan chaq choq’ k’anjeleb’aal sa’ ruq’ li Dios sa’ xkolb’al lix tenamit laj Limhi chiru li moosil.
Anajwan, rik’in naq laj Gideon kixxaqab’ rib’ chiru rik’in li raatin li Dios, kijosq’o’ rik’in laj Gideon, ut kixb’otz’ lix yok’leb’ ch’iich’ ut ki’ok chixsak’b’al.
Anajwan laj Gideon ak ch’a’ajkilanb’il xb’aan xk’ihal xchihab’, jo’kan naq ink’a’ kiru chixkuyb’al lix lob’, jo’kan naq akikamsiik rik’in li yok’leb’ ch’iich’.
Ut li winq li kikamsink re kichape’ xb’aaneb’ li wankeb’ sa’ li iglees, ut kik’ame’ chiru laj Alma, re ataaraqe’q aatin chirix jo’ chanru li maak li kixb’aanu chaq.
Ut kik’ulman naq a’an kixaqli chiru laj Alma ut ki’aatinak re xkolb’al rib’ chi k’a’jo’ xkawilal xch’ool.
A’b’an laj Alma kixye re: K’e reetal, a’in xb’een wa na’oksiik wi’ li atijok chi tojb’il sa’ xyanq li tenamit a’in.
Ut k’e reetal, moko ka’aj ta wi’ wan aamaak rik’in li tijok chi tojb’il, kayal b’an ajwi’ aaq’e chixminb’al rik’in li yok’leb’ ch’iich’; ut wi ta taamine’q li tijok chi tojb’il sa’ xyanq li tenamit a’in, tixk’am raj chaq lix sachlijikeb’ chi junajwa.
Ut laa’at kahoy xkik’el jun li winq tiik xch’ool, relik chi yaal, jun li winq li xb’aanunk re naab’al li chaab’ilal sa’ xyanq li tenamit a’in; ut wi ta taqakol aayu’am, taachalq raj xkik’el sa’ qab’een re areeqajunkil.
Jo’kan ut, ateneb’anb’il li kamk sa’ aab’een, jo’ chanru li chaq’rab’ li k’eeb’il qe xb’aan laj Mosiah, li kiwan chaq choq’ xraqik li qarey, ut k’ulub’anb’il xb’aan li tenamit a’in; jo’kan naq li tenamit a’in tento te’xpaab’ li chaq’rab’.
Ut kik’ulman naq ke’xchap; ut aj aNehor xk’ab’a’; ut ke’xk’am sa’ xb’een li tzuul Manti, ut aran kiteneb’aak xyeeb’al, malaj ut kixye xyaalal, chiru li choxa ut li ch’och’, naq li k’a’ru kixk’ut chaq chiru li tenamit moko wan ta sa’ xyaalal rik’in li raatin li Dios; ut aran kixk’ul jun li xutaanal bkamk.
A’b’anan, a’in moko kixk’e ta xraqik lix jek’inkil li tijok chi tojb’il chiru li ch’och’; xb’aan naq ke’wan naab’al li neke’rahok re li jo’maajo’il k’a’aq re ru re li ruchich’och’, ut eb’ a’an xkoheb’ chixjultikankil li b’alaq’il tzol’leb’; ut a’in ke’xb’aanu re ate’bihomo’q ut te’nimaaq ru.
A’b’anan moko ke’xkanab’ ta rib’ chi atik’ti’ik, wi ta taanawmanq ru, xb’aan xxuwankil li chaq’rab’; xb’aan naq eb’ laj tik’ti’ neke’xk’ul xtojb’a-maak; jo’kan naq neke’xpak’ jultikank aatin jo’ chanru lix paab’ahomeb’; anajwan ut li chaq’rab’ maajun xwankil naru nawan sa’ xb’een junaq winq chirix lix bpaab’ahom.
Ut moko ke’xkanab’ ta rib’ chi aelq’ak, xb’aan xuwankil li chaq’rab’, xb’aan naq nak’ehe’ li tojb’a-maak xb’aan a’an; chi moko ke’xkanab’ rib’ chi maq’ok, chi moko chi kamsink, xb’aan naq li ani bnakamsin, a’ li ckamk naxk’ul choq’ tojb’a-maak.
A’ut kik’ulman naq eb’ li ani ink’a’ neke’wan sa’ lix iglees li Dios ke’ok chixrahob’tesinkileb’ li ani neke’wan sa’ lix iglees li Dios, ut ke’xk’ul chaq lix k’ab’a’ li Kristo sa’ xb’eeneb’.
Relik chi yaal, ke’xrahob’tesiheb’, ut ke’xtawasiheb’ rik’in li k’iila paay chi aatin, ut a’in xb’aan xtuulanileb’ xch’ool; xb’aan naq ink’a’ neke’ril rib’ rik’in q’etq’etil, ut xb’aan naq neke’xsihi li raatin li Dios chirib’ileb’ rib’, chi maak’a’ atumin ut chi maak’a’ xtz’aq.
Anajwan wan jun li chaq’rab’ q’axal kaw sa’ xyanqeb’ li ani wankeb’ sa’ li iglees, naq maajun winq li wan sa’ iglees, taawakliiq ut atixrahob’tesiheb’ li moko neke’wan ta sa’ li iglees, ut naq maajun rahob’tesink taawanq sa’ xyanqeb’ chirib’ileb’ rib’.
A’b’anan, ke’wan naab’al sa’ xyanqeb’ li ke’ok chixq’etq’etinkil rib’, ut chi wech’ok rik’in josq’il rik’ineb’ li xik’ neke’ilok reheb’, toj reetal naq ki’ux li sak’ok-ib’; relik chi yaal, neke’xsak’ rib’ chirib’ileb’ rib’ rik’in xmoch’ol li ruq’eb’.
Anajwan kiwan a’in sa’ xkab’ chihab’ rawa’b’ejil laj Alma, ut xb’aan a’an kiwan naab’al li ch’a’ajkilal choq’ re li iglees; relik chi yaal, xb’aan a’an kiwan naab’al li yale’k-ix rik’in li iglees.
Xb’aan naq ke’kawu raameb’ naab’al, ut akisachman reetalil lix k’ab’a’eb’, jo’kan naq moko jultikanb’ileb’ ta chik sa’ xyanq lix tenamit li Dios.
Ut jo’kan ajwi’ naab’al bke’risi chaq rib’ sa’ xyanqeb’.
Anajwan, a’in kiwan choq’ nimla yale’k-ix choq’ reheb’ li xaqxookeb’ chi kaw sa’ li paab’aal; a’b’anan, eb’ a’an ke’wan chi xaqxo junelik ut chi ink’a’ neke’eek’an sa’ xpaab’ankileb’ lix taqlahom li Dios; ut ke’xnumsi rik’in axkuyumeb’ li rahob’tesink li kituub’aman sa’ xb’eeneb’.
Ut naq eb’ laj tij ke’xkanab’ axk’anjel re xk’eeb’al li raatin li Dios reheb’ li tenamit, eb’ li tenamit ke’xkanab’ ajwi’ xk’anjeleb’ re rab’inkil li raatin li Dios.
Ut chirix naq eb’ laj tij ke’xjek’i li raatin li Dios reheb’, chixjunileb’ ke’sutq’i wi’chik sa’ xk’anjeleb’ chi yalb’ileb’ xq’e; ut laj tij moko naxnima ta rib’ chiruheb’ li neke’ab’in re; xb’aan naq laj jultikanel moko chaab’il ta wi’chik chiru laj ab’inel, chi moko chaab’il wi’chik laj tzolonel chiru li natzolok; ut chi jo’kan juntaq’eeteb’ chixjunil, ut chixjunileb’ ke’k’anjelak, li junjunq chi winq bjo’ chanru xkawilal.
Ut ake’xk’e xkomon li k’a’ru reheb’, li junjunq chi winq jo’ chanru li wan re, reheb’ li bneb’a’, ut li maak’a’ wan re, ut li yaj ut li tawasinb’il; ut ink’a’ neke’xtiqib’ rib’ rik’in aq’ej terto xtz’aq, a’ut aj ajeb’ li ru ut sa rilb’aleb’.
Ut chi jo’kan ke’xtuqub’ li na’uxman sa’ li iglees; ut chi jo’kan ke’ok wi’chik chi wank rajlal sa’ tuqtuukilal, maak’a’ naxye anchal li rahob’tesink neke’xk’ul.
Ut anajwan, sa’ xk’ab’a’ lix kawilal li iglees, q’axal ke’ok chi ab’ihomo’k, ut kiwan xnaab’alil chixjunil li k’a’aq re ru li b’arwan ajb’il ru xb’aaneb’—xnaab’alil lix ketomq ut lix teep chi xul, ut li xul nimob’resinb’il xtib’eleb’ li jar paay wan, ut jo’kan ajwi’ xnaab’alil li iyaj nak’uxman, ut li oor, ut li plaat, ut k’a’aq re ru terto xtz’aq, ut xnaab’alil li blemtz’ t’ikr ut li q’unal t’ikr b’aqb’il chi chaab’il, ut li k’iila paay chi chaab’il t’ikr li moko utz’u’ujinb’il ta.
Ut chi jo’kan, sa’ li ausaak li wankeb’ wi’, ink’a’ neke’risi li ani bt’ust’u, malaj li te’tz’okaaq, malaj li te’chaqiq re, malaj li yajeb’, malaj li moko ch’olaninb’ileb’ ta; ut ink’a’ ke’xk’e xch’ooleb’ chirix li b’ihomal; jo’kan naq aj k’ehoneleb’ re chixjunil, jo’ tiix jo’ saaj, jo’ moos jo’ li ach’ab’anb’il, jo’ winq jo’ ixq, maak’a’ naxye ma maa’aniheb’ sa’ li paab’aal malaj wankeb’ sa’ li paab’aal, moko ctiib’il ta ru anihaq chirix li ani neke’ajok tenq’aak.
Ut chi jo’kan ke’usa ut q’axal wi’chik ke’b’ihomo’ chiruheb’ li moko wankeb’ ta sa’ lix igleeseb’ a’an.
Xb’aan naq eb’ li moko neke’wan ta sa’ lix iglees neke’xk’e xch’ool rik’in li tuulak, ut rik’in aloq’onink pak’b’il dios malaj li bq’emal, ut rik’in cjo’maajo’il aatin, ut rik’in dkaqalink ut wech’ij-ib’; tiqtookeb’ rik’in aq’ej terto xtz’aq; etaqsinb’ileb’ sa’ xq’etq’etileb’ li ru; rik’in rahob’tesink, tik’ti’ik, elq’ak, maq’ok, xb’aanunkil ko’b’eetak yumb’eetak, ut kamsink, ut li k’iila paay chi maa’usilal; a’b’anan kik’anjelaman li chaq’rab’ sa’ xb’een chixjunileb’ li ke’q’etok re, a’ yaal li kiru xb’aanunkil.
Ut kik’ulman naq rik’in xk’anjelankil li chaq’rab’ chi jo’kan sa’ xb’eeneb’, re tixk’ul li junjunq chi winq a’ yaal k’a’ru xb’aanuhom, ke’xch’anab’ b’ayaq rib’, ut moko ke’xkanab’ ta rib’ chixb’aanunkil junaq maa’usilal wi taanawmanq ru; jo’kan naq kiwan naab’al li tuqtuukilal sa’ xyanq lix tenamit laj Nefi toj kixtaw li ro’ chihab’ rawa’b’ejileb’ laj raqol aatin.
 Anajwan a’in li aaatin kixjultika laj bAmulek reheb’ li tenamit li wankeb’ sa’ li ch’och’ Ammonihah; kixye: Laa’in laj Amulek; laa’in ralal laj Giddonah, a’an ralal laj Ismael, a’an ralal xk’ajol laj Aminadi; ut a’an ajwi’ laj Aminadi a’an li kixk’ut xyaalalil li aatin tz’iib’anb’il chiru lix tz’akil li santil ochoch, li tz’iib’anb’il xb’aan ru’uj ruq’ li Dios.
Ut laj Aminadi a’an ralal xk’ajol laj Nefi, a’an ralal laj Lehi, li ki’el chaq sa’ li ch’och’ Jerusalen, a’an ralal xk’ajol laj aManases, a’an li ralal laj bJose li ckik’ayiik toj Egipto xb’aan ruq’eb’ li ras.
Ut k’ehomaq reetal, laa’in ajwi’ jun winq li maaka’ch’in li chaab’ilal k’oxlanb’il chiwix sa’ xyanqeb’ chixjunil li neke’nawok wu; relik chi yaal, ut k’ehomaq reetal, wankeb’ naab’al li wech alal ut li awochb’een, ut jo’kan ajwi’ intawom naab’al li b’ihomal rik’in ruq’ insak’ahil.
A’b’anan chirix chixjunil a’in, moko naab’al ta xinnaw chirix lix b’ehil li Qaawa’, ut lix amuqmuukil na’leb’ ut lix sachb’a-ch’oolejil wankilal.
Ninye naq maajun wa innawom chirix li k’a’aq re ru a’in; a’b’an k’ehomaq reetal, moko yaal ta ninye, xb’aan naq wilom naab’al lix muqmuukil na’leb’ ut lix sachb’a-ch’oolejil wankilal; relik chi yaal, naq xe’kole’ rix xyu’ameb’ li tenamit a’in.
A’b’anan kinkawob’resi li waam, xb’aan naq k’iila sut akinb’oqe’ ut ink’a’ kiwaj bab’ink; jo’kan naq kinnaw chirix li k’a’aq re ru a’in, a’ut ink’a’ kiwaj xnawb’al; jo’kan naq ink’a’ kinkanab’ xpo’resinkil inch’ool chiru li Dios, sa’ xmaa’usilal inch’ool, toj kixtaw kaahib’ xb’e li xwuq po a’in, li wan sa’ xlaje chihab’ rawa’b’ejileb’ laj raqol aatin.
Naq yookin chi b’eek re rilb’al jun wech alal li q’axal nach’ wan wik’in, k’ehomaq reetal, jun lix aanjel li Qaawa’ kixk’ut rib’ chiwu ut kixye: Amulek, sutq’in sa’ laa wochoch, xb’aan naq laa’at taak’e xtzakemq jun lix profeet li Qaawa’; relik chi yaal, jun santil winq, a’an jun xwinq li Dios sik’b’il ru; xb’aan naq a’an bxkuy xsa’ k’iila kutan xb’aan lix maak li tenamit a’in, ut yoo xtz’okajik, ut laa’at ctaak’ul sa’ laa wochoch ut taak’e xtzakemq, ut a’an tatrosob’tesi, ut laa wochoch; ut li rosob’tesihom li Qaawa’ taakanaaq sa’ aab’een laa’at ut laa wochoch.
Ut kik’ulman naq kin’ab’in chiru lix yaab’ xkux li anjel ut kinsutq’i sa’ xjayal li wochoch.
Ut naq yookin chi xik aran akintaw li winq li kixye wi’ li anjel we: Taak’ul sa’ laa wochoch—ut k’ehomaq reetal naq a’an ajwi’ li winq a’in li yoo cheraatinankil chirix li k’a’aq re ru re li Dios.
Ut li anjel kixye we naq a’an jun asantil winq; jo’kan naq ninnaw naq a’an santil winq, xb’aan naq yeeb’il xb’aan jun lix anjel li Dios.
Ut jo’kan wi’chik, ninnaw naq yaal li k’a’aq re ru kixch’olob’ wi’ xyaalal, xb’aan naq k’ehomaq reetal ninye eere, naq jo’ naq yo’yo li Qaawa’, jo’kan ajwi’ kixtaqla lix aanjel re xk’eeb’al chi k’utb’esiik li k’a’aq re ru a’in chiwu, ut a’in kixb’aanu naq yoo laj Alma a’in chi bhilank sa’ wochoch.
Xb’aan naq k’ehomaq reetal, a’an axrosob’tesi li wochoch, xinrosob’tesi laa’in, ut eb’ li ixqilal, ut eb’ lin kok’al, ut lin yuwa’ ut eb’ li wech alal; relik chi yaal, chixjunileb’ li wech alal kirosob’tesi, ut kihilan li rosob’tesihom li Qaawa’ sa’ qab’een, jo’ chanru li aatin li kixye.
Ut anajwan, chirix naq laj Amulek kixye li aatin a’in eb’ li tenamit ke’ok chi sachk xch’ooleb’, rik’in rilb’al naq amoko jun ajwi’ ta aj yehol nawom li naxch’olob’ xyaalal li k’a’aq re ru jitb’ileb’ wi’, ut jo’kan ajwi’ li k’a’aq re ru taachalq, jo’ chanru li musiq’ej re profeetil aatin li kiwan rik’ineb’.
A’b’anan wan sa’ xyanqeb’ li ke’k’oxlank re xpatz’inkil li na’leb’ reheb’, re naq rik’in lix ak’oxlanb’il seeb’aleb’ te’ruuq chixchapb’aleb’ sa’ li raatineb’, re te’xtaw k’a’ru taajitoq reheb’, re naq te’ruuq chixq’axtesinkileb’ chiruheb’ laj raqol aatin, re te’raqe’q aatin chirixeb’ jo’ chanru li chaq’rab’, re naq te’kamsiiq malaj te’tz’ape’q sa’ tz’alam, jo’ chanru li maak li te’xk’e chi k’ute’k, malaj chi ch’olob’ank chirixeb’.
Anajwan eb’ li winq a’an li ke’sik’ok re xsachb’aleb’, a’aneb’ laj ach’olob’anel chaq’rab’, li tojb’ileb’ malaj xaqab’anb’ileb’ xb’aan li tenamit re xk’anjelankil li chaq’rab’ sa’ xhoonal li raqok aatin sa’ xb’eeneb’, malaj naq te’raqe’q aatin chirix lix maakeb’ li tenamit chiruheb’ laj raqol aatin.
Anajwan eb’ laj ch’olob’anel chaq’rab’ a’in tzolb’ileb’ rik’in chixjunil lix na’leb’eb’ ut xseeb’aleb’ li tenamit; ut a’in re xtenq’ankileb’ re te’ruuq chi wank xseeb’al sa’ xk’anjeleb’.
Ut kik’ulman naq ke’ok chixpatz’inkil li na’leb’ re laj Amulek, re naq chi jo’kan taaruuq te’xk’e chixjal li raatin, malaj chixsachb’al rib’ sa’ li aatin li tixye.
Anajwan moko neke’xnaw ta naq laj Amulek kiru chixnawb’al chirix xk’oxlahomeb’.
A’b’an naq ke’ok chixpatz’inkil li na’leb’ re, kik’ulman naq a’an akixtz’il rix lix k’oxlahomeb’, ut kixye reheb’: Ex btasal tenamit aj maakex ut po’b’il eech’ool, ex aj ch’olob’anel chaq’rab’ ut aj ka’pak’al-u, xb’aan naq yookex chixk’eeb’al lix k’ojob’ankil laj tza; xb’aan naq yookex chixk’ojob’ankil li cra’al ut li chapleb’ k’aam re xchapb’aleb’ lix santil moos li Dios.
Yookex chixk’uub’ankil li na’leb’ re axpo’b’al ru xb’eheb’ li tiikeb’ xch’ool, ut re xk’amb’al chaq xjosq’il li Dios sa’ xb’een eejolom, toj reetal naq te’sache’q chi junajwa li tenamit a’in.
Relik chi yaal, wan xyaalal naq kixye laj Mosiah, a’an xraqikeb’ li qarey, naq ok re chixq’axtesinkil li awa’b’ejihom, ut maajun aj-e kiwan re tixq’axtesi, ut kixk’e naq li tenamit a’in te’wanq chi jolominb’il xb’aan tz’aqal xyaab’eb’ xkux a’an—relik chi yaal, wan xyaalal naq kixye, naq wi taawulaq xq’ehil naq lix yaab’ xkux li tenamit a’in atixsik’ ru li maa’usilal, malaj ut wi taachalq xq’ehil naq li tenamit a’in te’t’ane’q sa’ li q’etok aatin, ak xe’q’ano’ raj choq’ re li sache’k.
Ut anajwan ninye eere naq wan xyaalal naq li Qaawa’ naxraq aatin chirix lee maa’usilal; wan xyaalal naq na’elajin chiru li tenamit a’in, rik’in xyaab’ xkuxeb’ lix aanjel: Jalomaq eek’a’uxl, jalomaq eek’a’uxl, xb’aan naq taanach’oq chaq li awa’b’ejihom re choxa.
Relik chi yaal, wan xyaalal naq na’elajin, rik’in xyaab’ xkuxeb’ lix anjel, naq: aTinkub’eeq sa’ xyanq lin tenamit, rik’in juntaq’eetalil ut tiik ruhil na’leb’ sa’ wuq’.
Relik chi yaal, ninye eere naq wi ta moko xb’aan ta lix atijeb’ li tiikeb’ xch’ool, li wankeb’ sa’ li ch’och’ anajwan, naq sa’ li kutan ajwi’ a’in tex’ula’aniiq raj rik’in li sache’k chi junajwa; a’ut moko taawanq raj rik’in bb’uut’iha’, jo’ ke’xk’ul li tenamit sa’ xkutan laj Noe; taawanq b’an rik’in we’ej, ut rik’in yajel, ut li yok’leb’ ch’iich’.
A’ b’an xb’aan axtijeb’ li tiikeb’ xch’ool naq kolb’il eeyu’am; anajwan ut, wi teerisi chaq sa’ eeyanq li tiikeb’ xch’ool, chirix a’an li Qaawa’ moko tixram ta li ruq’; rik’in b’an xnimal lix josq’il taachalq sa’ eeb’een; toja’ naq texsak’e’q rik’in we’ej, ut rik’in yajel, ut rik’in li yok’leb’ ch’iich’, ut taanach’oq chaq li bkutan wi ink’a’ nekejal eek’a’uxl.
Ut anajwan kik’ulman naq eb’ li tenamit q’axal wi’chik ke’josq’o’ rik’in laj Amulek, ut ke’xjap re chixyeeb’al: Li winq a’in naxhob’ li qachaq’rab’ li tiik ru, ut eb’ li qach’olob’anel chaq’rab’ li chaab’ileb’ xna’leb’, li sik’b’ileb’ ru qab’aan.
A’b’an laj Amulek kixye’ li ruq’, ut q’axal kaw wi’chik kixjap re chiruheb’ chixyeeb’al: Ex tasal tenamit aj maakex ut po’b’il eech’ool, k’a’ut naq q’axal kiru laj Satanas chixchapb’al eech’ool?
K’a’ut naq teeq’axtesi eerib’ chiru a’an re taawanq xwankil sa’ eeb’een, re axmutz’ob’resinkil eeru, re naq ink’a’ teetaw ru li aatin li yeeb’il, jo’ chanru lix yaalalil?
Xb’aan naq k’ehomaq reetal, ma xinch’olob’an re xjitb’al eechaq’rab’?
Ink’a’ neketaw xyaalal; nekeye naq xin’aatinak re xjitb’al eechaq’rab’; a’b’an moko xinb’aanu ta, xin’aatinak b’an re xxaqab’ankil xwankil lee chaq’rab’, rik’in wi’ jitb’ilex laa’ex.
Ut anajwan k’ehomaq reetal, ninye eere, naq natikla xk’eeb’al xk’ojob’ankil lix sachlijik li tenamit a’in xb’aan xmaa’usilaleb’ xch’ool lee ach’olob’anel chaq’rab’ ut laj raqol aatin eere.
Ut anajwan kik’ulman naq chirix naq laj Amulek kixye li aatin a’in eb’ li tenamit ke’xjap re chixjitb’al, ut ke’xye: Anajwan naqanaw naq li winq a’in ralal laj tza, xb’aan naq axtik’ti’ik chiqu, xb’aan naq x’aatinak re xjitb’al li qachaq’rab’.
Ut anajwan naxye chik naq moko x’aatinak ta re xjitb’al.
Ut jo’kan wi’chik, kixhob’eb’ li qach’olob’anel chaq’rab’ ut eb’ laj raqol aatin qe.
Ut kik’ulman naq eb’ laj ch’olob’anel chaq’rab’ ke’xk’e sa’ xch’ooleb’ naq taajultiko’q reheb’ li k’a’aq re ru a’in chirix.
Ut kiwan jun sa’ xyanqeb’, aj Tzeesrom xk’ab’a’.
Ut a’an li xb’eenil sa’ axjitb’al laj Amulek ut laj Alma, rik’in naq a’an jun reheb’ li q’axal seeb’ sa’ xyanqeb’, ut k’a’jo’ li k’anjel naxb’aanu sa’ xyanq li tenamit.
Ut li rajomeb’ laj ch’olob’anel chaq’rab’ a’in, a’an xk’ulb’al xtumineb’; ut neke’xk’ul xtumineb’ a’ yaal k’a’ru li tojb’ileb’ wi’ chi k’anjelak.
 Anajwan wan sa’ lix chaq’rab’ laj Mosiah naq li junjunq chi winq li wan choq’ aj raqol aatin chirix li chaq’rab’, malaj eb’ li xaqab’anb’ileb’ choq’ aj raqol aatin, te’xk’ul xtojb’aleb’ jo’ xnajtil li kutan ke’k’anjelak wi’ re raqok aatin sa’ xb’eeneb’ li ke’k’ame’ chiruheb’ re taaraqe’q aatin chirixeb’.
Anajwan wi jun li winq wan xk’as rik’in jalan chik, ut ink’a’ naraj xtojb’al li k’a’ru tento sa’ xb’een, a’an kijite’ chiru laj raqol aatin, ut laj raqol aatin kixk’anjela li wankilal, ut kixtaqlaheb’ laj taql re taak’ame’q li winq chiru; ut kixraq aatin chirix li winq jo’ chanru li chaq’rab’ ut li yaalalil li nak’ute’ chirix, ut chi jo’kan namine’ ru li winq chixtojb’al k’a’ru xk’as, malaj taamaq’e’q chiru li k’a’ru re, malaj taa’isiiq chaq sa’ xyanqeb’ li tenamit jo’ aj elq’ ut aj maq’onel.
Ut laj raqol aatin naxk’ul choq’ xtojb’al jo’ chanru lix kutan—jun senin oor chiru jun kutan, malaj jun senum plaat, a’an juntaq’eet xtz’aq rik’in jun senin oor; ut a’in jo’ chanru li chaq’rab’ li k’eeb’il.
Anajwan a’ineb’ xk’ab’a’ li jalan jalanq raqal lix ooreb’, ut lix plaateb’, jo’ chanru xtz’aqeb’.
Ut k’eeb’ileb’ li k’ab’a’ej xb’aaneb’ laj Nefita, xb’aan naq ink’a’ neke’ajlan jo’ chanru xna’leb’eb’ laj Judio li wankeb’ chaq Jerusalen; chi moko neke’b’isok jo’ chanru neke’xb’aanu laj Judio; ke’xjal b’an li ajlank ut li b’isok, jo’ chanru lix k’a’uxleb’ li tenamit ut chanru neke’wan, sa’ li junjunq tasal tenamit, toj sa’ rawa’b’ejileb’ laj raqol aatin, ut akixaqab’aak chaq xwankil a’an xb’aan li rey aj Mosiah.
Ut a’an a’in rajlankil—jun senin oor, jun seon oor, jun xum oor, ut jun limnah oor.
Jun senum plaat, jun amnor plaat, jun ezrom plaat, ut jun onti plaat.
Jun senum plaat juntaq’eet xtz’aq rik’in jun senin oor, ut jun reheb’, xtz’aq jun b’iis li cebada, ut jo’kan ajwi’ jun b’iis li junjunq paay chi iyaj nak’uxman.
Anajwan lix tz’aq jun seon oor, a’an xtz’aq wiib’ chi senin.
Ut jun xum oor a’an xtz’aq wiib’ seon.
Ut jun limnah oor a’an xtz’aq chixjunileb’.
Ut jun amnor plaat juntaq’eet rik’in wiib’ senum.
Ut jun ezrom plaat juntaq’eet rik’in kaahib’ senum.
Ut jun onti juntaq’eet rik’in chixjunileb’.
Ut a’in xtz’aq li kok’ ajl jo’ chanru neke’ajlan— Jun xiblon a’an xyijach jun senum; jo’kan naq jun xiblon choq’ re lix ka’jach jun b’iis chi cebada.
Ut jun xiblum a’an xyijach jun xiblon.
Ut jun leah a’an xyijach jun xiblum.
Ut a’in rajlankileb’, jo’ chanru neke’ajlan.
Anajwan jun antion oor juntaq’eet xtz’aq rik’in oxib’ xiblon.
Anajwan, a’an junes re te’xk’ul xtumin, xb’aan naq neke’xk’ul xtojb’aleb’ jo’ chanru li tojb’ileb’ wi’ chi k’anjelak, jo’kan ut, neke’reek’asiheb’ li tenamit re taa’uxq li tuub’ank-ib’, ut li k’iila paay chi choqink ut maa’usilal, re naq taawanq chik li k’anjel te’toje’q wi’, re naq te’ruuq achixk’ulb’al xtumineb’ jo’ chanru li jitok li nak’ame’ chiruheb’; jo’kan naq ke’reek’asiheb’ li tenamit re xjitb’al laj Alma ut laj Amulek.
Ut laj Tzeesrom a’in ki’ok chixpatz’b’al li na’leb’ re laj Amulek, ut kixye: Ma teesume junjunq inpatz’om li tinpatz’ eere?
Anajwan laj Tzeesrom a’an jun winq li seeb’ xna’leb’ sa’ lix ak’oxlanb’il na’leb’ laj tza, re taaruuq tixsach li k’a’ru chaab’il, jo’kan naq a’an kixye re laj Amulek: Ma teesume li na’leb’ tinpatz’ eere?
Ut laj Amulek kixye re: Yaal, wi jo’kan naraj lix aMusiq’ li Qaawa’, li wan wik’in, xb’aan naq maak’a’ tinye li moko naxk’am ta rib’ rik’in lix Musiq’ li Qaawa’.
Ut laj Tzeesrom kixye re: K’e reetal, wahi’ waqib’ onti plaat, ut chixjunil a’in tink’e aawe wi taaye naq maak’a’ jun Dios li nataqlan re chixjunil.
Anajwan laj Amulek kixye: At aralal xb’alb’a, k’a’ut naq bnikinaawaale?
Ma nakanaw naq li tiikeb’ xch’ool moko neke’xq’axtesi ta rib’ chiru xkomon a’ aaleek a’in?
Ma nakapaab’ naq maak’a’ jun li Dios?
Ninye aawe, ink’a’, nakanaw b’an naq wan jun li Dios, a’ut li atumin a’an q’axal wi’chik nakara chiru a’an.
Ut anajwan xinaatik’ti’i chiru li Dios.
Laa’at kaye we—K’e reetal li waqib’ onti a’in, tertookeb’ xtz’aq, tink’e aawe—naq wan sa’ aach’ool naq ink’a’ taak’e we, ut ka’ajwi’ kawaj naq tintz’eqtaana xyaalal li tz’aqal ut li yo’yookil Dios, re taataw rajb’al naq tinaasach.
Ut anajwan k’e reetal, taak’ul aaq’ajkamunkil xb’aan li nimla maa’usilal a’in.
Ut laj Tzeesrom kixye re: Nakaye naq wan jun tz’aqal ut yo’yookil Dios?
Ut laj Amulek kixye: Yaal, wan jun li tz’aqal ut yo’yookil Dios.
Ut laj Tzeesrom kixye: Ma wan chik xkomon li Dios chiru li jun?
Ut a’an kichaq’ok, Ink’a’.
Anajwan laj Tzeesrom kixye wi’chik re: Chan ru naq nakanaw li k’a’aq re ru a’in?
Ut a’an kixye: Jun li aanjel kixk’e chinnaw.
Ut laj Tzeesrom kixye wi’chik: Ani a’an li taachalq?
Ma a’an li Ralal li Dios?
Ut a’an kixye re: Yaal.
Ut laj Tzeesrom kixye wi’chik: Ma tixkol lix tenamit asa’ xmaakeb’?
Ut laj Amulek kichaq’ok ut kixye re: Ninye eere naq moko tixb’aanu ta, xb’aan naq a’an ink’a’ naru naq tixtz’eqtaana xyaalal li raatin.
Anajwan laj Tzeesrom kixye re li tenamit: Cheril naq chijultiko’q eere li k’a’aq re ru a’in, xb’aan naq kixye naq jun ajwi’ li Dios wan; a’b’an naxye naq taachalq li Ralal li Dios, a’ut naq moko tixkol ta lix tenamit—chanchan raj naq wan xwankil chixtaqlankil li Dios.
Anajwan laj Amulek kixye re: K’e reetal naq kattik’ti’ik, xb’aan naq kaye naq kin’aatinak jo’ raj wan inwankil chixtaqlankil li Dios rik’in naq kinye naq a’an ink’a’ tixkol lix tenamit sa’ xmaakeb’.
Ut ninye wi’chik eere naq moko naru ta chixkolb’aleb’ sa’ axmaakeb’; xb’aan naq ink’a’ naru nintz’eqtaana xyaalal li raatin, ut a’an kixye naq bmaajun k’a’ru tz’aj naru taa’eechaninq re li cawa’b’ejihom re choxa; jo’kan ut, chan put ru naq texruuq chi kole’k, wi ink’a’ nekereechani li awa’b’ejihom re choxa?
Jo’kan naq moko texruuq ta chi kole’k sa’ lee maak.
Anajwan laj Tzeesrom kixye wi’chik re: Li Ralal li Dios, ma a’an tz’aqal li Junelik Yuwa’b’ej?
Ut laj Amulek kixye re: Relik chi yaal, a’an tz’aqal li aJunelik Yuwa’b’ej re choxa ut re ch’och’, ut bchixjunil li k’a’aq re ru wan chi sa’; a’an lix tiklajik ut li roso’jik, li xb’een ut xraqik; Ut a’an taachalq sa’ li aruchich’och’ re bxtojb’al rix lix tenamit; ut ctixk’ul sa’ xb’een li q’etok aatin reheb’ li neke’paab’ank re lix k’ab’a’; ut a’aneb’ a’in li te’wanq xyu’am chi junelik, ut maa’ani chik aj-e nachal li kolb’a-ib’.
Jo’kan naq eb’ laj maak neke’kana chanchan naq amaajun tojb’al-ix ki’uxman, ka’ajwi’ naq taahite’q xb’ak’leb’ li kamk; xb’aan naq k’ehomaq reetal, taachalq li kutan naq bchixjunileb’ te’wakliiq chaq sa’ xyanqeb’ li kamenaq ut te’xaqliiq chiru li Dios, ut ctaaraqe’q aatin chirixeb’ jo’ chanru xk’anjeleb’.
Anajwan, wan jun li kamk, li kamk re li yu’am a’in nayeeman re, ut lix kamik li Kristo tixhit axb’ak’leb’ li kamk a’in re li yu’am a’in, re naq chixjunileb’ te’waklesiiq chiru li kamk re li yu’am a’in.
Li musiq’ej ut li tz’ejwalej ate’junajiiq wi’chik chi tz’aqal re ru te’k’utunq; li cha’alej jo’ ajwi’ li b’asalilej te’k’ojob’aaq wi’chik sa’ tz’aqal xxaqalil, jo’ chanru ajwi’ naq wanko sa’ li hoonal a’in; ut took’ame’q chi xaqliik chiru li Dios, chi taqanaw jo’ chanru nokonawok anajwan, ut bjultikaq qe chi kutankil chixjunil li cmaak wan sa’ qab’een.
Anajwan, li k’ojob’aak wi’chik a’in taachalq re chixjunil, jo’ tiix jo’ saaj, jo’ moos jo’ ach’ab’anb’il, jo’ winq jo’ ixq, jo’ aj maak jo’ li tiik xch’ool; ut moko taasachmanq ta yal ta jun rismal xjolomeb’; chixjunil b’an ataak’ojob’amanq wi’chik sa’ xxaqalil chi tz’aqal re ru, jo’ chanru naq wan anajwan, malaj sa’ li tz’ejwalej, ut taak’ame’q ut taajite’q chiru lix raqleb’aal aatin li Kristo Alalb’ej, ut li Dios bYuwa’b’ej, ut li Loq’laj Musiq’ej, a’an cjunaj chi Junelik Dios, re dtaaraqe’q aatin chirixeb’ jo’ chanru xk’anjeleb’, ma useb’ malaj ink’a’ useb’.
Anajwan, k’ehomaq reetal, kexwaatina chirix lix kamik li tz’ejwalej nakam, ut jo’kan ajwi’ chirix lix awaklijik chi yo’yo li tz’ejwalej nakam.
Ninye eere naq li tz’ejwalej a’in li nakam bnawaklesiik sa’ jun ctz’ejwalej li ink’a’ nakam, malaj chiru li kamk, a’an chiru li xb’een kamk toj sa’ li yu’amej, re naq dink’a’ chik te’ruuq chi kamk; ut te’junajiiq lix musiq’eb’ rik’in lix tib’eleb’, chi maajo’q’e chik te’xjach rib’; chi jo’kan li jun xaqalil na’ok choq’ emusiq’ejil winq li ink’a’ neke’kam, re naq ink’a’ chik te’ruuq chixk’ulb’al li q’aak.
Anajwan, naq kixchoy laj Amulek li aatin a’in eb’ li tenamit ke’ok wi’chik chi sachk xch’ooleb’, ut jo’kan ajwi’ laj Tzeesrom ki’ok chi siksotk.
Ut chi jo’kan kiraqe’ li raatin laj Amulek, malaj ut a’in chixjunil li xintz’iib’a.
 Anajwan laj Alma, rik’in rilb’al naq li raatin laj Amulek kixch’anab’ chaq laj Tzeesrom, xb’aan naq kixk’e reetal naq laj Amulek kixchap chaq sa’ lix atik’ti’ihom ut lix b’alaq’ihom re raj xsachb’al, ut rik’in rilb’al naq ki’ok chi siksotk xb’aan bxnawb’al naq wan xmaak, a’an kixte xtz’uumal re ut ki’ok chiraatinankil, ut chixxaqab’ankil xwankil li raatin laj Amulek, ut q’axal wi’chik chixch’olob’ankil li k’a’aq re ru, malaj chixtehinkil wi’chik eb’ li loq’laj hu chiru li kixb’aanu chaq laj Amulek.
Anajwan li aatin li kixye laj Alma re laj Tzeesrom ki’ab’iik xb’aaneb’ li tenamit chixsutameb’, xb’aan naq k’i li ch’utch’uukil tenamit, ut jo’ka’in ki’aatinak: Anajwan at Tzeesrom, rik’in naq chapb’ilat sa’ laa tik’ti’ihom ut laa b’alaq’, xb’aan naq moko ka’aj ta wi’ chiruheb’ li winq kattik’ti’ik, chiru b’an li Dios kattik’ti’ik; xb’aan naq k’e reetal, a’an naxnaw chixjunil laa ak’oxlahom, ut nakawil naq k’eeb’il chiqanaw laa k’oxlahom xb’aan lix Musiq’ a’an; Ut nakawil naq laa’o naqanaw naq li na’leb’ xak’uub’ a’an jun k’uub’anb’il na’leb’ q’axal muqmu xb’alaq’il, jo’ chanru xmuqmuukil xb’alaq’ laj tza, re tik’ti’ik ut xb’alaq’inkil li tenamit a’in, re tatruuq chixb’oqb’al xjosq’ileb’ chiqix, re toohe’xhob’ ut toohe’risi chaq— Anajwan a’in jun xk’uub’anb’il na’leb’ li axik’ na’ilok aawe, ut a’an xk’anjela lix wankilal aawik’in.
Anajwan nawaj naq chijultiko’q eere naq li k’a’ru ninye aawe laa’at ninye re chixjunileb’.
Ut k’ehomaq reetal ninye eere chejunilex naq a’in jun xra’al laj xik’ ilonel, li kixk’ojob’ a’an re xchapb’al li tenamit a’in, re naq texxk’am chi wank rub’el xwankil a’an, re naq texxsuti rik’in lix ab’ak’leb’ ch’iich’, re naq texxb’ak’ chaq taq’a sa’ li sache’k li junelik taakanaaq, jo’ chanru xwankil lix preexil.
Anajwan chirix naq laj Alma kixye li aatin a’in, laj Tzeesrom q’axal wi’chik ki’ok chi siksotk, xb’aan naq k’a’jo’ wi’chik yoo chixtawb’al xyaalal lix wankilal li Dios; ut kixtaw ajwi’ xyaalal naq laj Alma ut laj Amulek wan xnawomeb’ chirix, xb’aan naq kixtaw xyaalal naq neke’xnaw lix k’oxlahom ut li rajom xch’ool, xb’aan naq k’eeb’ileb’ xwankil re te’xnaw chirix li k’a’aq re ru a’in jo’ chanru li musiq’ej re profeetil aatin.
Ut laj Tzeesrom ki’ok chi patz’ok chiruheb’ rik’in yalok q’e, re tixnaw chik chirix li rawa’b’ejihom li Dios.
Ut kixye re laj Alma: K’a’ru xyaalal a’in li kixye laj Amulek chirix lix waklijikeb’ li kamenaq chi yo’yo, naq chixjunileb’ te’wakliiq chaq sa’ xyanqeb’ li kamenaq, li tiik jo’ ajwi’ li moko tiik ta, ut k’amb’ileb’ chi xaqliik chiru li Dios re taaraqe’q aatin chirixeb’ a’ yaal jo’ chanru lix k’anjeleb’?
Ut anajwan laj Alma ki’ok chixch’olob’ankil li k’a’aq re ru a’in chiru, ut kixye: K’eeb’il reheb’ naab’al xnawb’al lix amuqmuukil na’leb’ li Dios; a’b’anan k’eeb’il jun xtaqlankileb’ li q’axal teneb’anb’ileb’ wi’, naq moko te’k’ehoq ta, bka’ajwi’ jo’ chanru li jun raqal li raatin li naxk’e a’an reheb’ li ralal xk’ajoleb’ li winq, jo’ chanru naq neke’xk’e xxik chi ab’ink ut neke’xyal xq’e chiru.
Ut chi jo’kan, ani ataakawob’resinq re li raam, a’an naxk’ul li bjun raqal li aatin li yal ka’ch’in; ut ani cink’a’ taakawob’resinq re li raam, re a’an dnak’eeman li jun raqal li aatin li q’axal nim wi’chik, toj reetal naq k’eeb’il re xnawb’al lix muqmuukil na’leb’ li Dios toj reetal tixnaw chi tz’aqal.
Ut eb’ li ani te’xkawob’resi li raameb’, reheb’ a’an k’eeb’il xnawb’al li ajun raqal li aatin li yal ka’ch’in, toj reetal naq bmaak’a’ neke’xnaw chirix lix muqmuukil na’leb’; toja’ ut naq k’amb’ileb’ chi preexil xb’aan laj tza, ut b’eresinb’ileb’ xb’aan rajom xch’ool a’an taq’a sa’ li sache’k.
Anajwan a’in li naraj naxye lix cb’ak’leb’ ch’iich’ li dxb’alb’a.
Ut laj Amulek x’aatinak chi saqen ru chirix li akamk, ut li wakliik chiru li k’a’ru wan li kamk sa’ xb’een toj sa’ jun wanjik maak’a’ wi’ li kamk, ut li k’ame’k chiru lix raqleb’aal aatin li Dios, re btaaraqe’q aatin chiqix a’ yaal jo’ chanru li qak’anjel.
Toja’ ut naq wi kawob’resinb’il chaq li qaam, relik chi yaal, wi xqakawob’resi li qaam chirix li aatin toj reetal naq moko natawman ta qik’in, rik’in a’an xuwajel li toowanq wi’, xb’aan naq rik’in a’an taak’eemanq li maak sa’ qab’een.
Xb’aan naq li aqaatin tixk’e maak sa’ qab’een, relik chi yaal, chixjunil li qak’anjel tixk’e maak sa’ qab’een; moko tootawe’q ta chi maak’a’ qatz’ajnil, ut jo’kan ajwi’ li qak’oxlahom tixk’e maak sa’ qab’een; ut sa’ li qaxuwajel wanjik a’in moko taawanq ta qach’ool chixtaqsinkil li qilob’aal re li qaDios; ut taasaho’q raj qach’ool wi ta taaruuq taqataqlaheb’ li pek ut li btzuul chi t’ane’k sa’ qab’een re cqamuqb’al chiru rilob’aal a’an.
A’b’anan a’in moko taaruuq ta chi wank; tento too’elq ut tooxaqliiq chiru a’an sa’ xloq’alil, ut sa’ xwankilal, ut sa’ xmetz’ew, xnimal ru, ut rawa’b’ejil, ut taqach’olob’ rik’in aqaxutaan li junelik taakanaaq, naq tiik ru chixjunil lix braqb’a-aatin, naq a’an tiik xna’leb’ sa’ chixjunil lix k’anjel, naq aj uxtaanel chiruheb’ li ralal xk’ajoleb’ li winq, ut naq a’an wan anchal xwankilal re xkolb’al li junjunq chi winq li napaab’ank re lix k’ab’a’, ut na’uuchin rik’in li k’a’ru k’ulub’ej choq’ re li jalb’a-k’a’uxlej.
Ut anajwan k’e reetal, ninye eere naq chirix a’an nachal jun li akamk, jun li xkab’ kamk, a’an jun li musiq’ejil kamk; chirix a’an ak xq’ehil naq ani nakam sa’ xmaak, jo’ sa’ bxkamik li yu’am a’in, ctaakamq ajwi’ rik’in jun musiq’ejil kamk; relik chi yaal, taakamq chirix li k’a’aq re ru re tiikilal.
Toja’ naq ak xq’ehil naq lix rahileb’ taawanq chanchan jun apalaw re xam ut chuhil pek, li nataqe’ xxamlel chi junelik q’e kutan; toja’ ut naq ak xq’ehil naq te’b’ak’e’q taq’a rik’in bak’leb’ ch’iich’ sa’ jun li sache’k li junelik taakanaaq, jo’ chanru lix wankil ut xpreexil laj Satanas, rik’in naq a’an kixk’eheb’ rub’el xwankil jo’ chanru li rajom xch’ool.
Toja’ ut naq ninye eere, te’wanq chanchan raj naq maajun atojb’al-ix ki’uxman; xb’aan naq ink’a’ naru neke’toje’ rix jo’ chanru xtiikal ru xna’leb’ li Dios; ut ink’a’ neke’ru chi bkamk, rik’in naq maak’a’ chik li q’aak.
Anajwan kik’ulman naq chirix naq laj Alma kixk’e xraqik xyeeb’al li aatin a’in, eb’ li tenamit q’axal wi’chik ke’ok chi sachk xch’ool; A’b’anan kiwan jun aj Antionah, a’an jun xb’eenil aj taqlanel sa’ xyanqeb’, li kichal ut kixye re: K’a’ru a’in li kaye, naq li winq taawakliiq chaq sa’ xyanqeb’ li kamenaq ut taajalmanq re naq li k’a’ru nakam taawanq chi amaak’a’ xkamik, re naq maajo’q’e taaruuq taakamq li aamej?
K’a’ru naraj naxye li loq’laj hu, li nayehok re naq li Dios kixk’eheb’ li aanjel aj k’aak’alenel ut li lochlookil yok’leb’ ch’iich’ sa’ releb’ saq’e sa’ li awimq bEden, re naq ink’a’ te’ok li xb’een qana’ qayuwa’ ut te’xyal ru li che’ re li yu’am, ut te’wanq xyu’am chi junelik?
Jo’kan ut naq naqil naq maamin kiru naq te’wanq xyu’am chi junelik.
Anajwan laj Alma kixye re: A’in li na’leb’ li ok raj we chixch’olob’ankil.
Anajwan naqil naq laj Adan akit’ane’ xb’aan xyalb’al li bru che’ li xyehe’ naq ink’a’ taak’uxmanq, jo’ chanru li raatin li Dios; ut chi jo’kan naqil, naq xb’aan xt’anik a’an, chixjunileb’ li winq ke’ok choq’ jun tenamit csachenaq ut t’anenaq.
Ut anajwan k’ehomaq reetal, ninye eere naq wi ta kiru chiru laj Adan naq atixyal li ru li che’ re li yu’am sa’ li hoonal a’an, maak’a’ raj li kamk, ut kisache’ raj xyaalal li aatin, ut li Dios ki’ok raj choq’ aj tik’ti’, xb’aan naq a’an kixye: bWi tatk’uxuq, tatkamq chi yaal.
Ut naqil naq li akamk nachal sa’ xb’eeneb’ li winq; relik chi yaal, li kamk li yeeb’il resil xb’aan laj Amulek, a’an li kamk re li yu’am a’in; a’b’anan kik’eeman jun k’amok re li bwinq taaruuq wi’ chixjalb’al xk’a’uxl; jo’kan naq li yu’am a’in ki’ok choq’ jun yalok-ix; jun kutan re cxkawresinkil rib’ chixk’ulb’al li Dios; jun kutan re xkawresinkil rib’ choq’ re li wanjik a’an maak’a’ roso’jik li yeeb’il resil qab’aan, li wan chirix xwaklijikeb’ li kamenaq chi yo’yo.
Anajwan, wi ta maak’a’ li ak’uub’anb’il na’leb’ re li tojb’al-ix, li kik’ojob’aman chalen chaq sa’ xk’ojlajik li ruchich’och’, moko kiru ta kiwan bxwaklijikeb’ li kamenaq chi yo’yo; a’b’anan kik’ojob’aman jun k’uub’anb’il na’leb’ re li tojb’al-ix, li tixk’e chi uxmank lix waklijikeb’ chi yo’yo li kamenaq, li yeeb’il resil.
Ut anajwan k’ehomaq reetal, wi ta kiru naq eb’ li xb’een qana’ qayuwa’ koxe’xyal ru li ache’ re li yu’am, ke’wan raj sa’ rahilal chi junelik, chi moko wan ta raj chiruheb’ jo’q’e te’xkawresi rib’eb’; ut chi jo’kan kisachman raj xwankil li bk’uub’anb’il na’leb’ re li tojb’al-ix, ut ki’oso’ raj xyaalal li raatin li Dios, ut maak’a’ raj xwankil.
A’b’an k’ehomaq reetal, moko kiwan ta chi jo’kan; akik’uub’aman b’an choq’ reheb’ li winq naq tento te’kamq; ut chirix li kamk, tento te’chalq sa’ li braqb’a-aatin, a’an ajwi’ li raqb’a-aatin li xoo’aatinak wi’, a’an li roso’jik.
Ut chirix naq li Dios kixk’uub’ naq te’chalq li k’a’aq re ru a’in sa’ xb’eeneb’ li winq, k’ehomaq reetal, chirix a’an kiril a’an naq aajel ru naq li winq tixnaw chirix li k’a’aq re ru li kixk’uub’ choq’ reheb’; Jo’kan naq kixtaqlaheb’ li aanjel re te’aatinaq rik’ineb’, li ke’xk’eheb’ li winq chiril lix loq’alil.
Ut chalen chaq sa’ li hoonal a’an ke’ok chixpatz’b’al lix k’ab’a’; jo’kan naq li Dios aki’aatinak rik’ineb’ li winq, ut kixk’eheb’ chixnaw chirix li bk’uub’anb’il na’leb’ re li tojb’al-ix, li kikawresiman chalen chaq sa’ cxk’ojlajik li ruchich’och’; ut a’in kixk’e chixnaweb’ a’ yaal jo’ chanru lix paab’aaleb’ ut lix jalb’aleb’ xk’a’uxl ut lix santil k’anjeleb’.
Jo’kan ut, a’an kixk’e axtaqlahom reheb’ li winq, rik’in naq xb’een wa eb’ a’an ke’xq’et li bxb’een taqlahom chirix li k’a’aq re ru re li yu’am a’in, ut ke’ok chanchan li Dios, rik’in cxnawb’al b’ar wan li us ut li ink’a’ us, ut ke’xk’ojob’ rib’ sa’ jun li wanjik ke’ru wi’ chi dk’anjelak, malaj ut ke’k’ojob’aak sa’ jun li wanjik te’k’anjelaq wi’ jo’ chanru li neke’raj ut li neke’saho’ wi’ xch’ooleb’, ma re xb’aanunkil li ink’a’ us, malaj re xb’aanunkil li us— Jo’kan naq li Dios kixk’e xtaqlahom reheb’, chirix naq kixk’e achixnaweb’ li k’uub’anb’il na’leb’ re li tojb’al-ix, naq moko te’xb’aanu ta li ink’a’ us, ut li reeqaj wi te’xb’aanu, a’an li xkab’ bkamk, a’an jun li kamk li junelik taakanaaq, chirix li k’a’aq re ru re tiikilal; xb’aan naq sa’ xb’een xkomoneb’ a’an, li k’uub’anb’il na’leb’ re li tojb’al-ix maak’a’aq xwankil, xb’aan naq ink’a’ naru xsachb’al xk’anjel li ctiik ruhil na’leb’, jo’ chanru xq’axalil xnimal lix chaab’ilal li Dios.
A’b’anan li Dios kixb’oqeb’ li winq, sa’ xk’ab’a’ li Ralal, (a’in ut li k’uub’anb’il na’leb’ re li tojb’al-ix li kik’ojob’aman), ut kixye: Wi teejal eek’a’uxl ut ink’a’ teekawob’resi eeraam, rik’in a’an tinwuxtaana eeru, rik’in li Walal Junaj Chirib’il; Jo’kan ut, ani li naxjal xk’a’uxl ut ink’a’ naxkawob’resi li raam, a’an xk’ulub’aq auxtaanaak sa’ xk’ab’a’ li Walal Junaj Chirib’il re btaa’isiiq lix maak; ut eb’ a’in te’ok sa’ lin chilob’aal.
Ut ani li taakawob’resinq re li raam ut taab’aanunq re li maa’usilal, k’ehomaq reetal, ninxaqab’ aatin sa’ injosq’il naq a’an ink’a’ taa’ok sa’ lin hilob’aal.
Ut anajwan, ex was wiitz’in, k’ehomaq reetal ninye eere, naq wi teekawob’resi lee raam moko tex’ok ta sa’ xhilob’aal li Qaawa’; jo’kan naq lee maa’usilal naxb’oq a’an re naq tixtaqla lix josq’il sa’ eeb’een jo’ sa’ li axb’een b’oqok josq’il, relik chi yaal, jo’ chanru naxye li raatin sa’ li xraqikil b’oqok josq’il jo’ chanru ajwi’ sa’ li xb’een, re btaasachmanq eeraam chi maak’a’ roso’jik; jo’kan ut, jo’ chanru naxye li raatin, re taa’uxq li xraqikil kamk, jo’ chanru ajwi’ li xb’een.
Ut anajwan, ex was wiitz’in, rik’in naq naqanaw li k’a’aq re ru a’in, ut yaal, chiqajal li qak’a’uxl, ut miqakawob’resi li qaam, re naq ink’a’ ataqab’oq li Qaawa’ li qaDios chixk’amb’al lix josq’il sa’ qab’een sa’ xkab’il lix taqlahom a’in li kixk’e chaq qe; cho’ok b’an sa’ lix bhilob’aal li Dios, li kawresinb’il jo’ chanru naxye li raatin.
 Ut kik’ulman naq chirix naq kixk’e xraqik raatinankileb’ li tenamit, naab’al reheb’ ke’xpaab’ li raatin, ut ke’ok chixjalb’aleb’ xk’a’uxl, ut chixtz’ilb’aleb’ rix li aloq’laj hu.
A’b’an lix k’ihaleb’ ke’raj sa’ xch’ool xsachb’al laj Alma ut laj Amulek; xb’aan naq yookeb’ xjosq’il rik’in laj Alma, sa’ xk’ab’a’ axsaqenkil ru li raatin re laj Tzeesrom; ut ke’xye ajwi’ naq laj Amulek bkixtik’ti’iheb’ chaq, ut kixhob’ chaq lix chaq’rab’eb’ ut jo’kan ajwi’ eb’ lix ch’olob’anel chaq’rab’ ut eb’ lix raqonel aatin.
Ut eb’ a’an ke’chal ajwi’ xjosq’il rik’in laj Alma ut laj Amulek; ut rik’in naq ke’xch’olob’ chaq chi saqen ru xyaalal lix maa’usilaleb’, ke’xsik’ xsachb’aleb’ sa’ muqmu.
A’b’an kik’ulman naq moko ke’xb’aanu ta; ke’xchapeb’ b’an ut ke’xb’ak’eb’ rik’in kawil k’aam, ut ke’xk’ameb’ chiru li xb’eenil aj raqol aatin re li ch’och’.
Ut eb’ li tenamit xkoheb’ ut ke’ch’olob’an aatin re xjitb’aleb’—ke’xye naq ke’xhob’ chaq li chaq’rab’, ut eb’ lix ch’olob’anel chaq’rab’ ut eb’ laj raqol aatin re li ch’och’, ut re ajwi’ chixjunileb’ li ani wankeb’ sa’ li ch’och’; ut naq ke’xch’olob’ naq jun ajwi’ li Dios wan, ut naq a’an tixtaqla li Ralal sa’ xyanqeb’ li tenamit, a’b’anan moko tixkoleb’ ta; ut naab’al chik xkomon li k’a’aq re ru a’in ke’xch’olob’ li tenamit re xjitb’al laj Alma ut laj Amulek.
Anajwan kib’aanuman a’in chiru li xb’eenil aj raqol aatin re li ch’och’.
Ut kik’ulman naq laj Tzeesrom kikana chi sachso xch’ool chirix li aatin yeeb’il; ut a’an kixnaw ajwi’ chirix xmutz’ulaleb’ lix k’a’uxleb’, li kixtikib’ chaq a’an sa’ xyanqeb’ li tenamit rik’in xtik’ti’ aj aatin; ut ki’ok chi atawasiik li raam rik’in bxnawb’al naq wan li maak sa’ xb’een; relik chi yaal, ki’ok chi sutiik xb’aan xrahil li xb’alb’a.
Ut kik’ulman naq ki’ok chixjapb’al re chiruheb’ li tenamit, ut kixye: K’ehomaq reetal, laa’in awan inmaak, ut eb’ li winq a’in maak’a’eb’ xtz’ajnil chiru li Dios.
Ut chirix chik a’ hoonal a’an ki’ok chi aatinak re xkolb’aleb’; a’b’an ke’xhob’, ut ke’xye: Ma laa’at ajwi’ chapb’ilat xb’aan laj tza?
Ut ke’xchuub’a, ut bke’risi chaq sa’ xyanqeb’, ut jo’kan ajwi’ chixjunileb’ li ke’paab’ank re li aatin li yeeb’il xb’aan laj Alma ut laj Amulek; ut ke’risiheb’ chaq ut ke’xtaqlahatq li winq re xkutb’aleb’ chi pek.
Ut ke’xch’utub’eb’ li rixaqileb’ ut lix kok’aleb’, ut chixjunil ani li ke’paab’ank re malaj ut li ke’tzole’ chixpaab’ankil li raatin li Dios ke’xtaqla xkutb’aleb’ sa’ li xam; ut ke’xk’am ajwi’ chaq eb’ li tz’iib’anb’il esil reheb’ wan wi’ eb’ li loq’laj hu, ut ke’xkut ajwi’ a’an sa’ li xam, re naq te’k’atq ut te’oso’q xb’aan li xam.
Ut kik’ulman naq ke’xchap laj Alma ut laj Amulek, ut ke’xk’ameb’ sa’ li na’ajej re li kamsink, re te’ril xsachlijikeb’ li ani ke’k’ate’ xb’aan li xam.
Ut naq kiril laj Amulek lix rahileb’ li ixq ut li kok’al li yookeb’ chi k’atmank sa’ li xam, kiraho’ ajwi’ a’an; ut kixye re laj Alma: Chan put ru naru naqil li xuwajelil na’leb’ a’in?
Chiqaye’ ut li quq’, ut chiqak’anjela lix awankil li Dios li wan qik’in, ut chiqakoleb’ chiru li raq’ xam.
A’b’an laj Alma kixye re: Li Musiq’ej narelaji we naq ink’a’ tinye’ li wuq’; xb’aan naq k’e reetal naq li Qaawa’ naxk’uleb’ rik’in a’an, sa’ li aloq’alil; ut a’an naxkanab’ naq neke’xb’aanu li na’leb’ a’in, malaj naq eb’ li tenamit neke’xb’aanu li na’leb’ a’in reheb’, jo’ chanru xkawileb’ li raam, re naq tiikaq ru li braqb’a-aatin tixk’anjela sa’ xb’eeneb’ sa’ xjosq’il; ut lix ckik’eleb’ li ani dmaak’a’eb’ xmaak taaxaqliiq re xk’utb’al xyaalal lix maakeb’, relik chi yaal, ut kaw naq tixjap re chirixeb’ sa’ roso’jik li kutan.
Anajwan laj Amulek kixye re laj Alma: K’e reetal, maare toohe’xk’at ajwi’ laa’o.
Ut laj Alma kixye: Chiwanq jo’ chanru li naraj li Qaawa’.
A’b’an k’e reetal, maji’ naraqe’ li qak’anjel; jo’kan naq ink’a’ toohe’xk’at.
Anajwan kik’ulman naq chirix naq oso’jenaq xtib’eleb’ li ke’kute’ sa’ li xam, ut jo’kan ajwi’ li tz’iib’anb’il hu li kikute’ rochb’eeneb’, li xb’eenil aj raqol aatin kichal ut kixaqli chiru laj Alma ut laj Amulek, naq b’ak’b’ileb’; ut kixsak’eb’ chixk’atqeb’ li re rik’in ruq’, ut kixye reheb’: Chirix li k’a’ru xeril, ma teejultika wi’chik re li tenamit a’in, naq te’kute’q sa’ jun li apalaw re xam ut chuhil pek?
K’ehomaq reetal, nekeril naq moko kiwan ta eewankil chixkolb’aleb’ li ke’kute’ sa’ li xam; chi moko li Dios kixkoleb’ xb’aan naq wankeb’ sa’ laa paab’aal.
Ut laj raqol aatin kixsak’eb’ wi’chik chixk’atqeb’ li re, ut kixpatz’: K’a’ pe’ ru nekeye laa’ex?
Anajwan laj raqol aatin a’in natz’aqon sa’ xk’anjelil ut xpaab’aal laj aNehor, li kikamsink re laj Gideon.
Ut kik’ulman naq laj Alma ut laj Amulek maak’a’ ke’xchaq’b’e wi’; ut a’an kixsak’eb’ wi’chik, ut kixq’axtesiheb’ reheb’ laj taql re te’tz’ape’q sa’ tz’alam.
Ut chirix naq tz’apb’ileb’ sa’ tz’alam chiru oxib’ kutan, ke’chal k’iila aj ach’olob’anel chaq’rab’, ut aj raqol aatin, ut aj tij, ut aj tzolonel, li neke’k’amok re lix na’leb’ laj Nehor, ut ke’ok sa’ li tz’alam chirilb’aleb’, ut ke’patz’ink reheb’ chirix k’iila aatin; a’ut maak’a’ ke’xchaq’b’eheb’ wi’.
Ut kik’ulman naq kixaqli laj raqol aatin chiruheb’, ut kixye: K’a’ut naq ink’a’ nekechaq’b’e li raatineb’ li tenamit a’in?
Ma ink’a’ nekenaw naq wan inwankil cheq’axtesinkil sa’ li raq’ xam?
Ut kixtaqlaheb’ chi aatinak; a’b’an maak’a’ ke’chaq’ok wi’.
Ut kik’ulman naq xkoheb’ ut ke’xk’amatq lix b’e, a’b’anan wulajaq chik ke’chal wi’chik, ut laj raqol aatin kixsak’eb’ ajwi’ wi’chik chixk’atqeb’ re.
Ut ke’chal ajwi’ naab’al, ut ke’xsak’eb’ ut ke’xye: Ma texxaqliiq wi’chik ut teeraq aatin chirix li tenamit a’in, ut teejit li qachaq’rab’?
Wi wan xnimal eewankil k’a’ut naq ink’a’ anekekol eerib’?
Ut k’iila aatin ke’xye chi jo’kan reheb’, ut ke’xk’uxuxi li ruch re chiruheb’, ut ke’xchuub’aheb’, ut ke’xye: Chan ru too’iloq naq k’eeb’ilo sa’ tojb’a-maak?
Ut k’iila k’a’aq re ru xkomon a’in, relik chi yaal, k’iila paay xkomon li k’a’aq re ru a’in ke’xye reheb’; ut chi jo’kan ke’reetz’uheb’ chiru k’iila kutan.
Ut ke’risi li tzakemq chiruheb’ re te’tz’okaaq, ut li ha’ re te’chaqiq re; ut ke’xmaq’ chiruheb’ li raq’eb’ re naq t’ust’uuqeb; ut chi jo’kan ke’b’ak’e’ rik’in kawil k’aam, ut ke’tz’ape’ sa’ tz’alam.
Ut kik’ulman naq chirix naq ke’xk’ul rahilal chi jo’kan chiru k’iila kutan (ut kiwan sa’ lix kab’laju kutan, sa’ lix laje po, sa’ xlaje chihab’ rawa’b’ejileb’ laj raqol aatin sa’ xb’een lix tenamit laj Nefi) naq li xb’eenil aj raqol aatin sa’ xb’een li ch’och’ Ammonihah ut naab’al reheb’ lix tzolonel ut lix ch’olob’anel chaq’rab’ ke’ok sa’ li tz’alam li b’ak’b’ookeb’ wi’ laj Alma ut laj Amulek rik’in k’aam.
Ut li xb’eenil aj raqol aatin kixaqli chiruheb’, ut kixsak’eb’ wi’chik, ut kixye reheb’: Wi wan eerik’in lix wankil li Dios, kolomaq eerib’ chiru li b’ak’leb’ a’in, toja’ ut naq laa’o taqapaab’ naq li Qaawa’ tixsach li tenamit a’in jo’ chanru lee raatin.
Ut kik’ulman naq chixjunileb’ xkoheb’ ut ke’xsak’eb’, ut ke’xye ajwi’ li aatin a’an, toj reetal kiwulak laj ch’otonel; ut chirix naq kiraatinaheb’ laj ch’otonel kiwan lix awankil li Dios sa’ xb’een laj Alma ut laj Amulek, ut eb’ a’an ke’wakli ut ke’xaqli chiroq.
Ut laj Alma kixjap re chixyeeb’al: Toj jo’q’e taqanumsi li ninqi ach’a’ajkilal a’in, at Qaawa’?
At Qaawa’, k’e chaq qametz’ew jo’ chanru li qapaab’aal li wan rik’in li Kristo, toj reetal tookole’q.
Ut ke’xt’up li k’aam li b’ak’b’ookeb’ wi’; ut naq ke’ril a’in li tenamit, ke’ok chi eelelik, xb’aan naq chalenaq sa’ xb’eeneb’ xxiweb’ naq te’sache’q.
Ut kik’ulman naq q’axal nim xxiweb’ jo’kan naq ke’t’ane’ chi ch’och’, ut ink’a’ ke’xtaw li okeb’aal li na’el chirix li atz’alam; ut li ch’och’ kichiq’ok chi kaw, ut eb’ lix tz’akil li tz’alam ke’jache’ sa’ xyi, jo’kan naq ke’rume’ chi ch’och’; ut li xb’eenil aj raqol aatin, ut eb’ laj ch’olob’anel chaq’rab’, ut laj tij, ut laj tzolonel, li ke’sak’ok chaq re laj Alma ut laj Amulek, ke’kamsiik sa’ lix t’anik.
Ut laj Alma ut laj Amulek ke’el chaq sa’ li tz’alam, ut maajun ra ke’xk’ul chaq; xb’aan naq li Qaawa’ kixk’e chaq wankilal reheb’, jo’ chanru lix paab’aaleb’ li kiwan rik’in li Kristo.
Ut tikto ke’el chaq sa’ li tz’alam, ut ake’hite’ chirixeb’ lix b’ak’leb’eb’; ut rumb’il chi ch’och’ lix tz’akil li tz’alam, ut ke’kamsiik li junjunq chi aamej li wankeb’ sa’ xyanq xtz’akil, ka’ajwi’ laj Alma ut laj Amulek ink’a’; ut eb’ a’an tikto koxe’okaq sa’ li tenamit.
Anajwan eb’ li tenamit chirix rab’inkil jun nimla choqink koxe’xmololi rib’ sa’ aanil re xnawb’al k’a’ut naq kiwan; ut naq ke’ril laj Alma ut laj Amulek chi elk chaq sa’ li tz’alam, ut lix xaqxookil tz’akil rumb’il chi ch’och’, ke’chal xnimaleb’ xxiw, ut ke’eelelik chiru laj Alma ut laj Amulek jo’ chanru junaq chib’aat na’eelelik rochb’eeneb’ li ral chiru wiib’ li kaqkojl; ut chi jo’kan ke’eelelik chiru laj Alma ut laj Amulek.
 Ut kik’ulman naq laj Alma ut laj Amulek ke’taqlaak chi elk chaq sa’ li tenamit a’an, ut ke’el chaq, ut xkoheb’ toj sa’ li ch’och’ Sidom; ut k’ehomaq reetal, aran ke’xtaw chixjunileb’ li ani ke’el chaq sa’ li ch’och’ aAmmonihah, li bke’isiik chaq ut ke’kute’ chaq chi pek, xb’aan naq ke’xpaab’ li raatin laj Alma.
Ut ke’xseraq’i reheb’ chixjunil li k’a’ru ki’uxman chaq reheb’ li arixaqil ut lix kok’aleb’, ut jo’kan ajwi’ chirixeb’ a’an, ut chirix li bwankilal ke’kole’ wi’.
Ut jo’kan ajwi’ laj Tzeesrom yokyo chi yaj aran Sidom, chi naxamamnak li tiq chirix, li kichal xmaak li nimla rahilal kixnumsi sa’ xk’a’uxl sa’ xk’ab’a’ lix amaa’usilal, xb’aan naq sa’ xch’ool a’an naq laj Alma ut laj Amulek maak’a’eb’ chik; ut sa’ xch’ool naq kamsinb’ileb’ xb’aan xmaa’usilal a’an.
Ut li nimla maak a’in, ut xk’ihaleb’ chik lix maak, kixtawasi lix k’a’uxl toj reetal naq kiniman xrahil chi numtajenaq, chi maak’a’ xb’anb’al; jo’kan naq ki’ok chi k’ate’k rik’in jun li tiq naxamamnak.
Anajwan, naq kirab’i naq laj Alma ut laj Amulek wankeb’ sa’ li ch’och’ Sidom, ki’ok chi chalk xkawil xch’ool sa’ raam; ut tikto kixtaqla jun esil rik’ineb’, kiraj naq te’chalq rik’in.
Ut kik’ulman naq tikto xkoheb’, re ab’ink chiru li esil kixtaqla chaq reheb’; ut koxe’okaq sa’ li ochoch rik’in laj Tzeesrom; ut ke’xtaw sa’ xb’een lix ch’aat, yaj, q’axal tawajenaq rik’in xxamlel li tiq; ut jo’kan ajwi’ numtajenaq xrahil lix k’a’uxl xb’aan xmaa’usilal; ut naq kirileb’ kixye’ li ruq’, ut kixtz’aama chiruheb’ naq te’xk’irtesi.
Ut kik’ulman naq laj Alma kixye re, sa’ xchapb’al li ruq’: Ma anakapaab’ lix wankil li Kristo choq’ re li kolb’a-ib’?
Ut a’an kichaq’ok ut kixye: Yaal, ninpaab’ chixjunil li aatin li xak’ut.
Ut laj Alma kixye: Wi nakapaab’ li tojb’al-ix xb’aan li Kristo, naru atatk’irtesiiq.
Ut a’an kixye: Yaal, ninpaab’ jo’ chanru laa waatin.
Toja’ ut naq laj Alma ki’elajin chiru li Qaawa’, ut kixye: At Qaawa’ qaDios, chawuxtaana ru li winq a’in, ut achak’irtesi jo’ chanru lix paab’aal li wan rik’in li Kristo.
Ut chirix naq laj Alma kixye li aatin a’in, laj Tzeesrom akipisk’ok chiroq, ut ki’ok chi b’eek; ut k’a’jo’ xsachikeb’ xch’ool chixjunileb’ li tenamit naq ki’uxman a’in; ut kisutiik resil a’in chiru chixjunil li ch’och’ Sidom.
Ut laj Alma kixkub’si xha’ laj Tzeesrom choq’ re li Qaawa’; ut chalen chaq sa’ li hoonal a’an ki’ok chi jultikank aatin chiruheb’ li tenamit.
Ut laj Alma kixxaqab’ jun li iglees sa’ li ch’och’ Sidom, ut kixk’ojob’eb’ laj tij ut laj tzolonel sa’ li ch’och’, re xkub’sinkil xha’ choq’ re li Qaawa’ li ani te’ajoq re kub’eek xha’.
Ut kik’ulman naq k’iheb’; xb’aan naq ke’xch’ututi chaq rib’ sa’ chixjunil li na’ajej chixsutam Sidom, ut ke’kub’e xha’.
A’b’anan eb’ li tenamit li wankeb’ chaq sa’ li ch’och’ Ammonihah, toj ke’kana eb’ a’an choq’ jun tenamit kaweb’ raam ut jipeb’ xk’a’uxl; ut ink’a’ ke’xjal xk’a’uxl chirixeb’ lix maak, ke’xye b’an naq re laj tza chixjunil lix wankilal laj Alma ut laj Amulek; xb’aan naq eb’ a’an neke’k’amok re lix na’leb’ laj aNehor, ut ink’a’ neke’xpaab’ xjalb’aleb’ xk’a’uxl chirixeb’ lix maak.
Ut kik’ulman naq laj Alma ut laj Amulek, chirix naq laj Amulek akixkanab’ chixjunil lix oor, ut lix plaat, ut k’a’aq re ru re li terto xtz’aq, li wan sa’ li ch’och’ Ammonihah, choq’ re li raatin li Dios, chi btz’eqtaananb’il xb’aaneb’ li ke’ochb’eenink chaq re junxil, ut xb’aan ajwi’ lix yuwa’ ut eb’ li rech alal; Jo’kan ut, chirix naq laj Alma kixxaqab’ li iglees aran Sidom, chirix rilb’al jun li nimla aramok-ib’, relik chi yaal, chirix rilb’al naq ke’xram rib’ li tenamit chirix lix q’etq’etileb’ xch’ool, ut ke’ok bchixtuulanob’resinkil rib’eb’ chiru li Dios, ut ke’ok chixch’utub’ankil rib’eb’ sa’eb’ lix santil muheb’aaleb’ re cxloq’oninkil li Dios chiru li artal, rik’in dyo’lek ut tijok rajlal re naq taaruuq te’kole’q chaq chiru laj Satanas, ut chiru li ekamk, ut chiru li sache’k— Anajwan jo’ kinye, laj Alma, chirix rilb’al chixjunil li k’a’aq re ru a’in, chi jo’kan kixk’am laj Amulek chirix ut kinume’ junpak’al sa’ li ch’och’ Tzarahemla, ut kiroksi sa’ rochoch a’an, ut kik’anjelak chiru sa’ li rahilal yoo chixnumsinkil, ut kixkawob’resi chirix li Qaawa’.
Ut chi jo’kan kiraqe’ lix laje chihab’ rawa’b’ejileb’ laj raqol aatin sa’ xb’een lix tenamit laj Nefi.
 Ut kik’ulman sa’ li xjunlaju chihab’ rawa’b’ejileb’ laj raqol aatin sa’ xb’een lix tenamit laj Nefi, sa’ oob’ xb’e li xkab’ po, chirix naq wanjenaq naab’al li tuqtuukilal sa’ li ch’och’ Tzarahemla, ut chiru jarub’aq chihab’ maajun pleet chi moko wech’ok-ib’ wanjenaq, toj reetal sa’ li ro’ kutan sa’ li xkab’ po chiru li xjunlaju chihab’, ki’ab’iman xyaab’ li pleet chiru li ch’och’.
Xb’aan naq k’ehomaq reetal, eb’ li teep aj pleet reheb’ laj Lamanita ke’ok chaq sa’ li jun pak’al wan wi’ li yamyookil ch’och’, chiru xnub’aal li ch’och’, toj sa’ li tenamit aAmmonihah, ut ke’ok chixkamsinkileb’ li ani wankeb’ aran ut chixsachb’al li tenamit.
Ut anajwan kik’ulman, chi maji’aq neke’ru laj Nefita chixch’utub’ankil jun teep aj pleet tz’aqal xnimal re ralinasinkileb’ chaq sa’ li ch’och’, ak ake’xsacheb’ li ani wankeb’ sa’ li tenamit Ammonihah, ut jo’kaneb’ ajwi’ junjunq chixk’atq lix nub’aal Noe, ut jalaneb’ chik ke’xk’am chi preexil chiru li yamyookil ch’och’.
Anajwan kik’ulman naq eb’ laj Nefita ke’raj xtawb’aleb’ li ani ke’k’ame’ chaq chi preexil chiru li yamyookil ch’och’.
Jo’kan ut, li ani xaqab’anb’il chaq choq’ xb’eenil aj taqlanel sa’ xb’eeneb’ li teep aj pleet reheb’ laj Nefita (ut aj Tzoram xk’ab’a’ a’an, ut wiib’eb’ li ralal, aj Lehi ut aj Aha)—anajwan laj Tzoram, ut eb’ li wiib’ chi ralal, rik’in xnawb’al naq laj Alma a’an taqenaqil aj tij sa’ xb’een li iglees, ut rab’ihomeb’ resil naq wan rik’in li musiq’ej re profeetil aatin, jo’kan naq ke’wulak rik’in, ut ke’raj xnawb’al rik’in a’an b’ar taaraj li Qaawa’ naq te’xik chiru li yamyookil ch’och’ re xsik’b’aleb’ li ras riitz’in, li ke’k’ame’ chaq chi preexil xb’aaneb’ laj Lamanita.
Ut kik’ulman naq laj Alma akixpatz’ re li Qaawa’ chirix li na’leb’ a’an.
Ut laj Alma kisutq’i ut kixye reheb’: K’ehomaq reetal, eb’ laj Lamanita te’xq’ax li nima’ Sidon sa’ li yamyookil ch’och’ sa’ xtz’e li saq’e, le’ taqe’q chirix lix nub’aal li ch’och’ Manti.
Ut k’ehomaq reetal aran teek’uleb’, chirix li nima’ Sidon sa’ xjayal li releb’ saq’e, ut aran li Qaawa’ tixq’axtesi aawe laa was aawiitz’in li k’amb’ileb’ chi preexil xb’aaneb’ laj Lamanita.
Ut kik’ulman naq laj Tzoram ut eb’ li ralal ke’xq’ax li nima’ Sidon, rochb’eeneb’ lix teep aj pleet, ut ke’b’eek aran chirix xnub’aal Manti toj sa’ li yamyookil ch’och’ sa’ xtz’e li saq’e, li wan chirix li nima’ Sidon sa’ xjayal li releb’ saq’e.
Ut ke’chal sa’ xb’eeneb’ li teep aj pleet reheb’ laj Lamanita, ut ke’jek’iik laj Lamanita ut ke’alinasiik sa’ li yamyookil ch’och’; ut ke’xk’ameb’ li ras riitz’in li ke’k’ame’ chaq chi preexil xb’aaneb’ laj Lamanita, ut maajun aamej kiwan li kisache’, reheb’ li ke’k’ame’ chi preexil.
Ut ke’k’ame’ chaq xb’aaneb’ li ras riitz’in re te’reechani tz’aqal lix ch’och’eb’.
Ut chi jo’kan kiraqe’ li xjunlaju xchihab’eb’ laj raqol aatin, chi alinasinb’ileb’ chaq laj Lamanita sa’ li ch’och’, ut eb’ li wankeb’ aran Ammonihah ake’sachman; relik chi yaal, li junjunq chi yo’yookil aamej reheb’ laj Ammonihahita bke’sache’, ut jo’kan ajwi’ lix nimal ru tenamit, li ke’xye chaq naq li Dios ink’a’ naru chixsachb’al, sa’ xk’ab’a’ xnimal li ru.
A’b’an k’ehomaq reetal, chiru ajun kutan kikana chi sachso, ut ke’putz’iik li tib’elej xb’aaneb’ li tz’i’ ut li k’iche’ xul re li yamyookil ch’och’.
A’b’anan chirix k’iila kutan ke’tuub’aman lix tib’eleb’ chiru lix b’een li ch’och’, ut ke’muqe’ chi moko cham ta lix muqb’aleb’.
Ut anajwan k’a’jo’ nim lix chuhil a’an, jo’kan naq eb’ li tenamit ink’a’ ke’ok chireechaninkil li ch’och’ Ammonihah chiru k’iila chihab’.
Ut a’an lix Sachenaqileb’ laj Nehoril kiyeeman re; xb’aan naq a’eb’ li ke’k’amok re lix na’leb’ laj aNehor li ke’kamsiik, ut ke’kana chi sachenaq lix ch’och’eb’.
Ut eb’ laj Lamanita moko ke’chal ta wi’chik chixpleetinkileb’ laj Nefita toj sa’ li xkaalaju chihab’ rawa’b’ejileb’ laj raqol aatin sa’ xb’een lix tenamit laj Nefi.
Ut chi jo’kan chiru oxib’ chihab’ lix tenamit laj Nefi ke’wan rajlal sa’ tuqtuukilal sa’ chixjunil li ch’och’.
Ut laj Alma ut laj Amulek xkoheb’ ut ke’xjultika li jalb’a-k’a’uxlej reheb’ li tenamit sa’eb’ lix asantil ochocheb’, ut sa’eb’ lix santil muheb’aaleb’, ut jo’kan ajwi’ sa’eb’ lix bch’utleb’aaleb’, li yiib’anb’ileb’ jo’ chanru neke’xb’aanu laj Judio.
Ut jo’ k’ihaleb’ li ke’ajok re rab’inkil li raatineb’, reheb’ a’an ke’xk’e li raatin li Dios, chi moko atiib’il ta ru anihaq, chi rajlal.
Ut chi jo’kan xkoheb’ laj Alma ut laj Amulek, ut jo’kaneb’ ajwi’ naab’al chik li ke’sik’e’ chaq ru choq’ re li k’anjel, re xjultikankil li aatin chiru chixjunil li ch’och’.
Ut kipukan xxaqab’ankil li iglees chiru chixjunil li ch’och’, sa’ chixjunil li na’ajej chixsutam, sa’ xyanqeb’ chixjunil lix tenamiteb’ laj Nefita.
Ut moko kiwan ta aani terq’usinb’il xwankil sa’ xb’een ani chik sa’ xyanqeb’; li Qaawa’ kixhoy lix musiq’ sa’ chixjunil lix b’een li ch’och’ re xkawresinkil xk’a’uxleb’ li ralal xk’ajoleb’ li winq, malaj re xkawresinkil bxch’ooleb’ re xk’ulb’al li aatin li taak’utmanq sa’ xyanqeb’ sa’ xq’ehil lix k’ulunik— Re naq moko te’kawuq ta chirix li aatin, re naq moko te’wanq ta chi maak’a’eb’ xpaab’aal ut te’xik sa’ li sache’k; re b’an te’ruuq chirab’inkil li aatin rik’in sahil ch’oolejil, ut jo’ jun aruq’ che’ te’jutz’ub’aaq sa’ li tz’aqal btoon che’, re naq te’ruuq chi ok sa’ cxhilob’aal li Qaawa’ lix Dios.
Anajwan eb’ alaj tij a’an li xkoheb’ sa’ xyanqeb’ li tenamit ke’xjultika naq mi’ux chixjunil li tik’ti’ik, ut li bb’alaq’ik, ut li ckaqalink, ut li wech’ij-ib’, ut li xik’ ilok, ut li hob’ok, ut li elq’ak, li maq’ok, li poqlenk, li kamsink, li muxuk sumsu, ut li k’iila paay chi yib’ ru k’a’uxlej, ut ke’xjultika naq ink’a’ raj tento taawanq li k’a’aq re ru a’in— Ut ke’xch’olob’ resil li k’a’aq re ru tento taachalq sa’ junpaat, relik chi yaal, ke’xch’olob’ resil lix ak’ulunik li Ralal li Dios, li rahilal tixk’ul ut lix kamik, ut jo’kan ajwi’ lix waklijikeb’ li kamenaq chi yo’yo.
Ut naab’al reheb’ li tenamit ke’patz’ok chirix li na’ajej taachalq wi’ li Ralal li Dios, ut kik’ute’ chiruheb’ naq a’an atixk’ut rib’ chiruheb’ bchirix lix waklijik chi yo’yo; ut a’in ke’rab’i li tenamit rik’in nimla sahil ch’oolejil ut xsahileb’ li raam.
Ut anajwan chirix naq kixaqab’aman li iglees chiru chixjunil li ch’och’—chirix naq akinumta sa’ xb’een laj tza, ut chirix naq li raatin li Dios kijultikaman chi saq saq ru sa’ chixjunil li ch’och’, ut naq li Qaawa’ kixhoy li rosob’tesihom sa’ xb’eeneb’ li tenamit—chi jo’kan kiraqe’ li xkaalaju chihab’ rawa’b’ejileb’ laj raqol aatin sa’ xb’een lix tenamit laj Nefi.
 Ut anajwan naq yoo laj Alma chi b’eek chaq sa’ li ch’och’ Gideon sa’ xjayal lix tz’e li saq’e, aran sa’ xjayal li ch’och’ Manti, k’ehomaq reetal, kik’ulman naq sachso xch’ool naq akixk’uleb’ li bralal laj Mosiah chi b’eek sa’ xjayal li ch’och’ Tzarahemla.
Anajwan eb’ li ralal laj Mosiah a’in ke’wan rik’in laj Alma sa’ li hoonal naq li anjel akixk’ut rib’ xb’een wa chiru; jo’kan naq laj Alma kisaho’ xch’ool chi numtajenaq chirilb’aleb’ li ras riitz’in; ut wan k’a’ru k’a’jo’ wi’chik kiniman wi’ xsahil xch’ool, a’an naq toj ras riitz’ineb’ sa’ li Qaawa’; relik chi yaal, ut ke’kawu xmetz’ew sa’ xnawb’al li yaal; xb’aan naq a’aneb’ winq tz’aqal xnawomeb’ ut bke’xtz’ileb’ rix li loq’laj hu chi yalb’ileb’ xq’e, re taaruuq te’xnaw li raatin li Dios.
A’ut moko ka’aj ta wi’ a’in; ke’xk’e rib’ aj b’an wi’ rik’in naab’al li atijok ut li kuyuk sa’, jo’kan naq kiwan rik’ineb’ li musiq’ej re profeetil aatin, ut li musiq’ej re k’utb’esink, ut naq bke’k’utuk, ke’k’utuk rik’in wankilal, ut chi k’eeb’ileb’ xwankil xb’aan li Dios.
Ut ke’wan chaq chixk’utb’al li raatin li Dios chiru xnumik kaalaju chihab’ sa’ xyanqeb’ laj Lamanita, ut k’a’jo’ naq ake’usa chaq rik’in bxk’amb’aleb’ naab’al chixnawb’al li yaal; relik chi yaal, rik’in lix wankil li raatineb’ naab’al ke’k’ame’ chiru lix artal li Dios, re xpatz’b’al lix k’ab’a’ ut cxch’olob’ankil lix maakeb’ chiru.
Ut a’in li kik’ulman rik’ineb’ sa’ xb’eenikeb’, xb’aan naq ke’wan naab’al lix ch’a’ajkilaleb’; k’a’jo’ li rahilal ke’xk’ul, sa’ tz’ejwalej jo’ ajwi’ sa’ k’a’uxlej, jo’ li tz’okaak, li chaqi-eel ut tawaak, ut jo’kan ajwi’ naab’al li ak’anjelak sa’ li musiq’ej.
Anajwan jo’ka’in lix b’eenikeb’: Chirix naq ake’el chaq rik’in laj Mosiah, lix yuwa’eb’, sa’ li xb’een xchihab’eb’ laj raqol aatin; chirix xyeeb’al naq bmoko te’xk’ul ta li awa’b’ejihom li kiraj raj lix yuwa’ xq’axtesinkil sa’ xb’eeneb’, ut a’in ajwi’ xna’leb’eb’ chaq li tenamit; A’b’anan ke’el chaq sa’ li ch’och’ Tzarahemla, ut ke’xchapeb’ lix yok’leb’ ch’iich’, ut lix jutz’juukil che’, ut li roq tzimaj, ut lix tzimajeb’, ut lix jok’eb’; ut a’in ke’xb’aanu re taaruuq te’xtaw li tzakemq choq’ reheb’ naq wankeb’ sa’ li yamyookil ch’och’.
Ut chi jo’kan ke’el chiru yamyookil ch’och’ rochb’een jo’ nimal rajlankileb’ li ke’xsik’ chaq ru, re te’taqe’q sa’ li ch’och’ Nefi, re xjultikankil li raatin li Dios chiruheb’ laj Lamanita.
Ut kik’ulman naq ke’b’eek k’iila kutan sa’ li yamyookil ch’och’, ut k’a’jo’ naq ke’xkuy xsa’ ut k’a’jo’ naq ake’tijok re naq li Qaawa’ tixk’e reheb’ jun raqal lix Musiq’ re taaxik chirixeb’, ut taakanaaq rik’ineb’, re naq taaruuq te’wanq choq’ bk’anjeleb’aal sa’ ruq’ li Dios re xk’amb’aleb’, wi naru chi jo’kan, li ras riitz’ineb’ aj Lamanita chixnawb’al chirix li yaal, chixnawb’al chirix xmaa’usilal li cna’leb’ kanab’anb’il chaq xb’aaneb’ lix yuwa’eb’, li moko yaal ta.
Ut kik’ulman naq li Qaawa’ akirula’aniheb’ rik’in lix bMusiq’, ut kixye reheb’: cChik’ojob’aaq eech’ool.
Ut ke’k’ojob’aak xch’ool.
Ut li Qaawa’ kixye ajwi’ reheb’: Ayuqex sa’ xyanqeb’ laj Lamanita, a’eb’ lee ras eeriitz’in, ut xaqab’omaq xwankil li waatin; a’ut aj akuyunelaqex sa’ li najtil oyb’enink ut li ch’a’ajkilal, re naq chaab’ilaq eeb’aanuhom li teek’ut chiruheb’ sa’ ink’ab’a’, ut laa’in texink’e choq’ k’anjeleb’aal sa’ wuq’ choq’ re xkolb’al k’iila aamej.
Ut kik’ulman naq eb’ li ralal laj Mosiah, ut eb’ ajwi’ li ke’wan rik’ineb’, kichal xkawilaleb’ xch’ool re te’xik rik’ineb’ laj Lamanita ut te’xch’olob’ chiruheb’ li raatin li Dios.
Ut kik’ulman chirix naq ke’wulak sa’ xnub’aal lix ch’och’eb’ laj Lamanita, naq ake’xjach rib’ ut ke’el li jun rik’in li jun chik, ut ke’xkanab’ rib’ chiru li Qaawa’ naq te’xk’ul wi’chik rib’ sa’ xraqik lix bq’olomeb’, xb’aan naq ke’xk’oxla naq nim li k’anjel li ke’xk’am chaq sa’ xb’eeneb’.
Ut relik chi yaal naq nim, xb’aan naq ke’xk’am sa’ xb’eeneb’ xjultikankil li raatin li Dios chiru jun li tenamit axulo’jenaqeb’ ut kawujenaqeb’ ut josq’eb’; jun tenamit li neke’saho’ xch’ool rik’in xkamsinkileb’ laj Nefita, ut elq’ak chiruheb’ ut xpoqlenkileb’; ut k’eek’ookeb’ xch’ool chirix li b’ihomal, malaj chirix li oor ut li plaat, ut li q’ol terto xtz’aq; a’ut neke’xsik’ xk’ulb’al li k’a’aq re ru a’in rik’in kamsink ut poqlenk, re naq ink’a’ te’k’anjelaq rik’in ruq’ re xk’ulb’aleb’.
Chi jo’kan ke’ok choq’ jun tenamit q’axal aj q’em, ut naab’al reheb’ neke’xloq’oni li pak’b’il dios, ut lix amajewahom li Dios t’anenaq sa’ xb’eeneb’ sa’ xk’ab’a’ li bna’leb’ kanab’anb’il chaq xb’aaneb’ lix yuwa’eb’; a’b’anan lix yeechi’ihom li Dios ye’b’il reheb’ wi taa’uxq naq te’xjal xk’a’uxleb’.
Jo’kan ut, axb’aan ajwi’ a’in naq eb’ li ralal laj Mosiah ke’xk’am chaq li k’anjel sa’ xb’eeneb’, re naq maare te’xk’ameb’ sa’ li jalb’a-k’a’uxlej; re naq maare te’xk’ameb’ chixnawb’al chirix li k’uub’anb’il na’leb’ re li tojb’al-ix.
Jo’kan naq ke’xjach rib’ chixjunjunqaleb’, ut xkoheb’ sa’ xyanqeb’, li junjunq chi winq xjunes, jo’ chanru li raatin ut xwankil li Dios li k’eeb’il chaq re.
Anajwan laj Ammon rik’in naq a’an xb’eenil sa’ xyanqeb’, malaj ut a’an li nak’anjelak chiruheb’, ut a’an ki’el rik’ineb’ chirix arosob’tesinkileb’ jo’ chanru lix jar tasal chi k’anjel, chirix xk’eeb’al li raatin li Dios reheb’, malaj chirix k’anjelak chiruheb’ rub’elaj lix xikik; ut chi jo’kan ke’xchap lix jar paay chi b’e chiru chixjunil li ch’och’.
Ut laj Ammon xko’o sa’ li ch’och’ Ismael, ut k’eeb’il xk’ab’a’ li ch’och’ jo’ chanruheb’ li ralal laj aIsmael, li ke’ok ajwi’ choq’ aj Lamanita.
Ut naq yoo laj Ammon chi ok sa’ li ch’och’ Ismael, eb’ laj Lamanita ke’xchap ut ke’xb’ak’, jo’ chanru naq k’aynaqeb’ chixb’ak’b’al chixjunileb’ laj Nefita li neke’t’ane’ sa’ ruq’eb’, ut chixk’amb’aleb’ chiru li rey; ut chi jo’kan a’ yaal re xch’ool li rey ma tixkamsiheb’, malaj tixk’eheb’ chi preexil, malaj tixtz’apeb’ sa’ tz’alam, malaj ut taarisiheb’ chaq sa’ xch’och’, jo’ chanru li naraj ut li nasaho’ wi’ xch’ool.
Ut chi jo’kan laj Ammon kik’ame’ chiru li rey li wan sa’ xb’een li ch’och’ Ismael; ut aj Lamoni xk’ab’a’ a’an; ut a’an ralal xk’ajol laj Ismael.
Ut li rey kixpatz’ re laj Ammon ma taaraj wank sa’ li ch’och’ sa’ xyanqeb’ laj Lamanita, malaj sa’ xyanq lix tenamit a’an.
Ut laj Ammon kixye re: Yaal, nawaj wank sa’ xyanqeb’ li tenamit a’in chiru jun k’amok; relik chi yaal, ut maare toj sa’ xkutankil inkamik.
Ut kik’ulman naq li rey aj Lamoni k’a’jo’ naq kisaho’ sa’ xch’ool rik’in laj Ammon, ut kixtaqla naq te’hite’q lix b’ak’leb’, ut kiraj raj naq laj Ammon tixk’am jun reheb’ lix rab’in choq’ rixaqil.
A’b’anan laj Ammon kixye re: Ink’a’, tinwanq b’an choq’ aamoos.
Jo’kan naq laj Ammon ki’ok choq’ moos chiru li rey aj Lamoni.
Ut kik’ulman naq kik’ehe’ sa’ xyanqeb’ li jun ch’ol chik chi moos re xk’aak’alenkileb’ lix ketomq laj Lamoni, jo’ chanru xna’leb’eb’ laj Lamanita.
Ut naq wanjenaq oxib’ kutan chi k’anjelak chiru li rey, naq rochb’eeneb’ li moos aj Lamanita yookeb’ chi xik rik’ineb’ lix ketomq sa’ xna’aj li ha’, a’an li ha’ Sebus nayeeman re, ut chixjunileb’ laj Lamanita neke’xb’eresi aran lix ketomq, re te’wanq xha’— Jo’kan ut, naq laj Ammon ut eb’ lix moos li rey yookeb’ chixb’eresinkil lix ketomq sa’ xna’aj li ha’ a’in, k’ehomaq reetal, junjunq reheb’ laj Lamanita, li wanjenaqeb’ rik’in xketomqeb’ sa’ li ha’, ke’xaqli ut ke’xjek’i lix ketomqeb’ laj Ammon ut eb’ lix moos li rey, ut ke’xjek’iheb’ toj reetal naq ke’eelelik chiru k’iila b’e.
Anajwan eb’ lix moos li rey ke’ok chi wech’ink, ke’xye: Anajwan li rey tooxkamsi, jo’ chanru xb’aanu reheb’ li qas qiitz’in xb’aan naq ke’jek’iik lix ketomqeb’ xb’aan xmaa’usilaleb’ li winq a’in.
Ut ke’ok chi yaab’ak chi numtajenaq, ut ke’xye: K’ehomaq reetal, ak jek’inb’ileb’ li qaketomq.
Anajwan ke’yaab’ak xb’aan xxiweb’ naq te’kamsiiq.
Anajwan naq kiril a’in laj Ammon kiniman xch’ool xb’aan xsahil; xb’aan naq laa’in, chan, tink’ut lin wankil reheb’ li wech moosil a’in, malaj li wankilal li wan wik’in, rik’in xk’amb’aleb’ wi’chik li ketomq a’in choq’ re li rey, re naq taaruuq tink’ameb’ ru xch’ooleb’ li wech moosil a’in, re taaruuq tink’ameb’ chixpaab’ankil li waatin.
Anajwan ut, a’in li kixk’oxla laj Ammon, naq kiril lix ch’a’ajkilaleb’ li ani ras riitz’in naxyeheb’ re.
Ut kik’ulman naq kixsahob’resiheb’ xch’ool rik’in li raatin, ut kixye: Ex was wiitz’in, chiwanq xsahil eech’ool, ut xikaqo chixsik’b’aleb’ li ketomq, ut taqach’utub’eb’ wi’chik ut taqasutq’isiheb’ sa’ xna’aj li ha’, ut chi jo’kan taqakoleb’ rix li ketomq choq’ re li rey, ut a’an ink’a’ tooxkamsi.
Ut kik’ulman naq xkoheb’ chixsik’b’aleb’ li ketomq, ut ke’xtaaqe laj Ammon, ut q’axal sa’ aanil naq ke’xseeb’a rib’ ut ke’xrameb’ lix ketomq li rey, ut ke’xch’utub’eb’ wi’chik sa’ xna’aj li ha’.
Ut eb’ a’ winq a’an ke’xaqli wi’chik chixjek’inkileb’ lix ketomq; a’b’an laj Ammon kixye reheb’ li ras riitz’in: Sutumaqeb’ rix li ketomq re naq ink’a’ te’eeleliq; ut laa’in tinxik ut tinyal wu xk’ulb’aleb’ li winq a’in li neke’jek’ink reheb’ li qaketomq.
Jo’kan ut, ke’xb’aanu jo’ chanru taqlanb’ileb’ xb’aan laj Ammon, ut a’an xko’o chixyalb’al ru xk’ulb’aleb’ li ani ke’xaqli chire li ha’ Sebus; ut maaka’ch’in rajlankileb’.
Jo’kan naq ink’a’ neke’xxuwa ru laj Ammon, xb’aan naq neke’xk’oxla naq jun reheb’ lix winq taaruuq chixkamsinkil jo’ chanru neke’saho’ wi’ xch’ool, xb’aan naq moko neke’xnaw ta naq li Qaawa’ kixxaqab’ chaq li raatin rik’in laj Mosiah naq atixkoleb’ chaq li ralal sa’ ruq’eb’; chi moko neke’xnaw k’a’ruhaq chirix li Qaawa’; jo’kan naq neke’saho’ sa’ xch’ool rik’in xsachlijikeb’ li ras riitz’ineb’; ut xb’aan a’in ke’xaqli chixjek’inkil lix ketomq li rey.
A’b’anan laj aAmmon kixxaqab’ chaq rib’ ut ki’ok chixkutb’aleb’ chi pek rik’in xjok’; relik chi yaal, rik’in nimla metz’ew kixkut li pek sa’ xyanqeb’; ut chi jo’kan kixkamsi bjunjunq reheb’, jo’kan naq ke’ok chi sachk xch’ool rik’in xnimal lix metz’ew; a’b’anan ke’chal xjosq’il sa’ xk’ab’a’eb’ li ras riitz’ineb’ li kamsinb’ileb’, ut ke’xk’e xch’ool naq taat’ane’q a’an; jo’kan ut, naq ke’ril naq cink’a’ ke’ru chixkutb’al rik’in xpekeb’, ke’chal rik’in tenleb’ che’ re xkamsinkil.
A’b’an k’ehomaq reetal, li junjunq chi winq li nataqsin re xtenleb’ che’ re xsak’b’al laj Ammon, a’an kixch’oteb’ li ruq’ rik’in xyok’leb’ ch’iich’; xb’aan naq a’an kixrameb’ lix lob’ rik’in xsak’b’aleb’ li ruq’ rik’in xq’esnal lix yok’leb’ ch’iich’, jo’kan naq ke’ok chi sachk xch’ooleb’, ut chi eelelik chiru; relik chi yaal, ut maaka’ch’in rajlankileb’, ut kixk’eheb’ chi eelelik xb’aan xmetz’ew lix tel.
Anajwan waqib’ reheb’ ke’t’ane’ chiru li jok’, a’b’an maajun reheb’ kixkamsi rik’in xyok’leb’ ch’iich’, ka’ajwi’ li najolomin reheb’; ut kixch’ot jo’ k’ihaleb’ li ruq’ li ke’taqsiik sa’ xb’een, ut maaka’ch’in xk’ihaleb’.
Ut chirix naq kiralinasiheb’ chi najt, kisutq’i ut ke’xk’e xha’eb’ lix ketomq ut ke’xsutq’isiheb’ sa’ xch’och’ li rey, toja’ ut naq ke’ok rik’in li rey, ut ke’xk’am li uq’ej li ke’ch’ote’ chaq xb’aan xyok’leb’ ch’iich’ laj Ammon, reheb’ li ke’xsik’ chaq xkamsinkil; ut ke’k’ame’ chiru li rey re xk’utb’al xyaalalil li k’a’aq re ru ke’xb’aanu chaq.
 Ut kik’ulman naq li rey aj Lamoni kixtaqla naq te’xaqliiq lix moos chi uub’ej ut te’xch’olob’ xyaalal chixjunil li k’a’aq re ru ke’ril chirix li na’leb’ a’an.
Ut chirix naq chixjunileb’ ak ke’xch’olob’ xyaalal li k’a’aq re ru ke’ril chaq, ut a’an kixtzol chirix lix xaqxookil xch’ool laj Ammon sa’ xkolb’al rix lix ketomq, ut jo’kan ajwi’ lix nimal ru xmetz’ew sa’ xpleetinkileb’ li ke’sik’ok chaq xkamsinkil, kisach xch’ool chi numtajenaq, ut kixye: Relik chi yaal naq moko yal winq ta a’in.
K’ehomaq reetal, ma maawa’ a’in li Xnimal ru Musiq’ej li nataqlan re xninqal li tojb’a-maak sa’ xb’een li tenamit a’in, sa’ xk’ab’a’ li kamsink xe’xb’aanu?
Ut eb’ a’an ke’xchaq’b’e li rey, ut ke’xye: Ma Xnimal ru Musiq’ej malaj winq a’an ink’a’ naqanaw; a’in b’an naqanaw, naq aink’a’ naru nakamsiik xb’aaneb’ li xik’ neke’ilok re li rey, chi moko neke’ru chixjek’inkileb’ lix ketomq li rey naq wan a’an qik’in, xb’aan lix seeb’al ut xnimal lix metz’ew; jo’kan ut, naqanaw naq a’an wan sa’ chaab’ilal rik’in li rey.
Ut anajwan, at rey, ink’a’ naqapaab’ naq junaq winq wan ta xnimal li wankilal a’in, xb’aan naq naqanaw naq ink’a’ naru nakamsiik.
Ut anajwan, naq kirab’i li rey li aatin a’in, kixye reheb’: Anajwan ninnaw naq a’an li Xnimal ru Musiq’ej; ut xkub’e sa’ li hoonal a’in re xkolb’al rix lee yu’am, re naq ink’a’ atexinkamsi jo’ kinb’aanu reheb’ lee ras eeriitz’in.
Anajwan a’in li Xnimal ru Musiq’ej li ke’aatinak wi’ li qayuwa’.
Anajwan a’in li na’leb’ kanab’anb’il chaq re laj Lamoni, li kixk’ul chaq rik’in lix yuwa’, naq wan jun li aXnimal ru Musiq’ej.
Us ta neke’xpaab’ naq wan jun li Xnimal ru Musiq’ej, neke’xk’oxla naq chaab’il yalaq k’a’ru li neke’xb’aanu; a’b’anan laj Lamoni q’axal naq ki’ok chi xuwak, rik’in xxiw naq maare anchal ink’a’ us xb’aanu sa’ xkamsinkileb’ lix moos; Xb’aan naq naab’al reheb’ kixkamsi xb’aan naq eb’ li ras riitz’ineb’ ke’xjek’iheb’ chaq lix ketomq sa’ xna’aj li ha’; ut chi jo’kan, xb’aan naq ke’jek’iik chaq lix ketomqeb’ ke’kamsiik.
Anajwan a’in xna’leb’eb’ laj Lamanita a’an, xaqliik chire li ha’ Sebus re xjek’inkileb’ lix ketomq li tenamit, re naq chi jo’kan te’xb’eresi sa’ xch’och’eb’ a’an naab’al li ke’jek’iik chaq, ut chi jo’kan na’ux li maq’ok sa’ xyanqeb’.
Ut kik’ulman naq li rey aj Lamoni kipatz’ok chiruheb’ lix moos, ut kixye: B’ar wan li winq a’in li wan xnimal li wankilal a’in rik’in?
Ut eb’ a’an ke’xye re: K’e reetal, yoo chixk’eeb’al xtzakemqeb’ laa kawaay.
Anajwan li rey kixtaqlaheb’ chaq lix moos, rub’elaj chaq li hoonal ke’xk’e wi’ xha’eb’ lix ketomq, naq te’xkawresiheb’ lix kawaay ut lix kareet, ut te’xk’am sa’ li ch’och’ Nefi; xb’aan naq kixaqab’aak xq’ehil jun li nimla ninq’e sa’ li ch’och’ Nefi, xb’aan xyuwa’ laj Lamoni, li wan choq’ rey sa’ xb’een chixjunil li ch’och’.
Anajwan naq kirab’i li rey aj Lamoni naq laj Ammon yoo chixkawresinkileb’ lix kawaay ut lix kareet, q’axal wi’chik kisach xch’ool, xb’aan xxaqxookil xch’ool laj Ammon, ut kixye: Relik chi yaal naq moko wanjenaq ta junaq moos sa’ xyanqeb’ chixjunil inmoos li wanjenaq ta chi xaqxo xch’ool jo’ li winq a’in; xb’aan naq a’an najultiko’ re chixjunil lin taqlahom re tixk’anjela.
Anajwan ninnaw chi yaal naq a’in li Xnimal ru Musiq’ej, ut tintz’aama raj chiru naq taa’ok wik’in, a’b’an maak’a’ inch’ool chixb’aanunkil.
Ut kik’ulman naq chirix naq laj Ammon kixkawresiheb’ li kawaay ut li kareet choq’ re li rey ut eb’ lix moos, ki’ok rik’in li rey, ut kiril naq jalb’il li rilob’aal li rey, jo’kan naq ok raj re chi sutq’iik chaq chiru.
Ut jun reheb’ lix moos li rey kixye re: Rabbanah, ut chi k’utb’il xyaalalil li aatin, a’an rey nim xwankil malaj nim ru, xb’aan naq neke’xk’oxla naq wan xnimaleb’ xwankil lix reyeb’; ut chi jo’kan kixye re: Rabbanah, li rey naraj naq tatkanaaq.
Jo’kan naq laj Ammon kixsutq’isi li rilob’aal rik’in li rey, ut kixye re: K’a’ru nakawaj naq tinb’aanu choq’ aawe, at rey?
Ut li rey ink’a’ kixchaq’b’e chiru xnumik jun hoonal, jo’ chanru neke’rajla li kutan, xb’aan naq ink’a’ naxnaw k’a’ raj ru tixye re.
Ut kik’ulman naq laj Ammon kixye wi’chik re: K’a’ru nakawaj wik’in?
A’ut li rey moko kichaq’ok ta chiru.
Ut kik’ulman naq laj Ammon, rik’in naq nujenaq rik’in lix Musiq’ li Dios, kireek’a chi jo’kan lix ak’oxlahom li rey.
Ut kixye re: Ma xb’aan naq xawab’i resil naq kinkoleb’ rix laa moos ut laa ketomq, ut kinkamsi wuqub’ reheb’ li ras riitz’in rik’in li jok’ ut li yok’leb’ ch’iich’, ut kinch’oteb’ ruq’ jalaneb’ chik, re xkolb’al rix laa ketomq ut eb’ laa moos; k’e reetal, ma xb’aan a’in lix sachik aach’ool?
Ninye aawe, k’a’ put ru naq k’a’jo’ xnimal xsachik aach’ool?
K’e reetal, winqin, ut laa’in laa moos; jo’kan ut, yalaq k’a’ru taawaj li tiik, a’an tinb’aanu.
Anajwan naq li rey kirab’i li aatin a’in, kikana wi’chik chi sachso xch’ool, xb’aan naq kixk’e reetal naq laj Ammon naru achixtz’ilb’al rix lix k’oxlahom; a’b’anan, li rey aj Lamoni kixte xtz’uumal re, ut kixye re: Anihat laa’at?
Ma laa’at li Xnimal ru Musiq’ej a’an, li bnanawok re chixjunil li k’a’aq re ru?
Laj Ammon kichaq’ok ut kixye re: Maawa’in.
Ut li rey kixye: Chan ru nakanaw lix k’oxlahom inch’ool?
Naru nakat-aatinak chi kaw aach’ool, ut taaye we chirix li k’a’aq re ru a’in; ut ye ajwi’ we k’a’ru chi wankilal kakamsiheb’ ut kach’ot wi’ ruq’eb’ li was wiitz’in li ke’jek’in chaq re lin ketomq— Ut anajwan, wi taaye we chirix li k’a’aq re ru a’in, yalaq k’a’ru taawaj tink’e aawe; ut wi ta taa’ajmanq ru, tinkol raj aawix rik’ineb’ lin teep aj pleet; a’b’an ninnaw naq nim wi’chik aawankil chiru chixjunileb’ a’an; a’b’anan yalaq k’a’ru taawaj wik’in laa’in tink’e aawe.
Anajwan laj Ammon rik’in naq chaab’il xna’leb’, a’ut maajun ra naraj, kixye re laj Lamoni: Ma tat-ab’inq chiru li waatin, wi ninye aawe k’a’ru li wankilal ninb’aanu wi’ li k’a’aq re ru a’in?
A’an ut a’in li k’a’ru nawaj aawik’in.
Ut li rey kichaq’ok chiru, ut kixye: Yaal, tinpaab’ chixjunil laa waatin.
Ut chi jo’kan kiteneb’aak rik’in xseeb’al li na’leb’.
Ut laj Ammon ki’ok chiraatinankil chi akaw xch’ool, ut kixye re: Ma nakapaab’ naq wan jun li Dios?
Ut kichaq’ok, ut kixye re: Ink’a’ ninnaw k’a’ru xyaalal a’an.
Toja’ ut naq laj Ammon kixye: Ma nakapaab’ naq wan jun li Xnimal ru Musiq’ej?
Ut kixye, Hehe’.
Ut laj Ammon kixye: A’in li Dios.
Ut laj Ammon kixye wi’chik re: Ma nakapaab’ naq li Xnimal ru Musiq’ej a’in, a’an ajwi’ li Dios, kiyiib’ank re chixjunil li k’a’aq re ru wan sa’ choxa ut sa’ li ch’och’?
Ut a’an kixye: Yaal, ninpaab’ naq a’an kixyo’ob’tesi chixjunil li k’a’aq re ru wan sa’ li ruchich’och’; a’b’an moko ninnaw ta ru li choxa.
Ut laj Ammon kixye re: Li choxa a’an jun li na’ajej b’ar wi’ nawan li Dios ut chixjunileb’ lix santil anjel.
Ut li rey aj Lamoni kixye: Ma taqenaq sa’ xb’een li ruchich’och’?
Ut laj Ammon kixye: Yaal, ut a’an na’ilok taq’a sa’ xb’eeneb’ chixjunil li ralal xk’ajoleb’ li winq; ut naxnaw chixjunil lix ak’oxlahom ut li rajom li ch’oolej; xb’aan naq rik’in ruq’ a’an ke’yo’ob’tesiik chixjunileb’ chalen chaq sa’ xtiklajik.
Ut li rey aj Lamoni kixye: Ninpaab’ chixjunil li k’a’aq re ru a’in kaye.
Ma taqlanb’ilat chaq rik’in li Dios?
Laj Ammon kixye re: Laa’in winqin; ut li awinq sa’ xtiklajik kiyo’ob’tesiik jo’ chanru xjalam-uuch li Dios, ut laa’in b’oqb’ilin xb’aan lix Loq’laj Musiq’ re bxk’utb’al li k’a’aq re ru a’in chiru li tenamit a’in, re naq taaruuq te’k’ame’q chixnawb’al li k’a’ru tiik ut yaal; Ut jun raqal li aMusiq’ej a’an nawan wik’in, li nak’ehok re binnawom, jo’ ajwi’ li wankilal jo’ chanru lin paab’aal ut li wajom, li wankeb’ rik’in li Dios.
Anajwan chirix naq laj Ammon kixye li aatin a’in, kitikla rik’in lix yo’ob’tesinkil chaq li ruchich’och’, jo’ ajwi’ lix yo’ob’tesinkil laj Adan, ut kixye re chixjunil li k’a’aq re ru chirix lix t’anik li winq, ut kixch’olob’ ut akixk’ojob’ chiru li tz’iib’anb’il esil ut beb’ li loq’laj tz’iib’anb’il hu reheb’ li tenamit, li yeeb’il xb’aaneb’ li cprofeet, chalen chaq sa’ li kutan naq laj Lehi lix yuwa’eb’ ki’el chaq Jerusalen.
Ut kixnumsi ajwi’ resil chiruheb’ (xb’aan naq a’an chiru li rey ut chiruheb’ lix moos) chixjunil lix b’eenikeb’ lix yuwa’eb’ sa’ li yamyookil ch’och’, ut chixjunil li rahilal ke’xk’ul rik’in tz’okaak ut chaqi-eel, ut xtawajikeb’, ut xkomon li na’leb’.
Ut kixnumsi ajwi’ chiruheb’ chirix lix po’jikeb’ xch’ool laj Laman ut laj Lemuel, ut eb’ li ralal laj Ismael, relik chi yaal, chixjunileb’ lix po’jikeb’ xch’ool kixseraq’i reheb’; ut kixch’olob’ chiruheb’ chixjunil li tz’iib’anb’il esil ut eb’ li loq’laj hu chalen chaq relik laj Lehi aran Jerusalen toj sa’ li kutan wan wi’.
A’ut moko ka’aj ta wi’ a’in; xb’aan naq kixch’olob’ chiruheb’ li ak’uub’anb’il na’leb’ re li tojb’al-ix, li kikawresiman chalen chaq sa’ xk’ojlajik li ruchich’och’; ut kixk’e ajwi’ chixnaweb’ chirix lix k’ulunik li Kristo, ut chixjunil lix k’anjel li Qaawa’ kixk’e chixnaweb’.
Ut kik’ulman, chirix naq kixye chixjunil li k’a’aq re ru a’in, ut kixch’olob’ chiru li rey, naq li rey kixpaab’ chixjunil li raatin.
Ut ki’ok chi elajink chiru li Qaawa’, ut kixye: At Qaawa’, chiwanq aawuxtaan, jo’ chanru xnaab’alil laa awuxtaan li kawuxtaanaheb’ wi’ ru lix tenamit laj Nefi, chawuxtaana wu, ut ruheb’ lin tenamit.
Ut anajwan, chirix naq kixye a’in, kit’ane’ chi ch’och’, chanchan naq kamenaq.
Ut kik’ulman naq eb’ lix moos ke’xtaqsi ut ke’xk’am rik’in li rixaqil, ut ke’xyokob’ sa’ xb’een jun li ch’aat; ut kikana chi yokyo chanchan naq kamenaq chiru xnumik wiib’ kutan ut wiib’ q’ojyin, ut li rixaqil, ut eb’ li ralal, ut eb’ lix rab’in ke’yaab’ak sa’ xb’een, jo’ chanru neke’xb’aanu laj Lamanita, ut k’a’jo’ ke’raho’ xch’ool rik’in xsachik.
 Ut kik’ulman naq chirix wiib’ kutan ut wiib’ q’ojyin okeb’ raj re chixk’amb’al xtib’el ut chixyokob’ankil sa’ jun li muqleb’aal, li ke’xyiib’ choq’ re xmuqb’aleb’ lix kamenaq.
Anajwan li rixaqil li rey, rik’in naq rab’ihom resil laj Ammon naq na’no ru, jo’kan naq kixtaqla xtz’aamankil chiru naq taachalq rik’in.
Ut kik’ulman naq laj Ammon kixb’aanu jo’ chanru taqlanb’il, ut ki’ok wan wi’ li rixaqil li rey, ut kixpatz’ re k’a’ru taaraj naq tixb’aanu.
Ut a’an kixye re: Eb’ lix moos inb’eelom xe’xk’e chinnaw naq laa’at axprofeet jun li santil Dios, ut naq wan aawankil chixb’aanunkil k’iila xninqal ru k’anjel sa’ lix k’ab’a’; Jo’kan ut, wi jo’kan wan, nawaj raj naq tat-ok ut taawil lin b’eelom, xb’aan naq a’an yokob’anb’il sa’ xb’een xch’aat chiru xnumik wiib’ kutan ut wiib’ q’ojyin; ut wankeb’ neke’yehok re naq moko kamenaq ta, a’b’anan jalaneb’ chik neke’xye naq ak kamenaq ut naq chu chik, ut naq tento raj xk’eeb’al sa’ li muqleb’aal kamenaq; a’b’an choq’ we laa’in, moko chu ta.
Anajwan, a’in li kiraj laj Ammon, xb’aan naq naxnaw naq li rey aj Lamoni wan rub’el lix wankil li Dios; naxnaw naq li q’ojyin ruhil atz’apleb’ t’ikr li wan wi’ chi maak’a’ xpaab’aal yoo chaq chi isiik sa’ xk’a’uxl, ut li bsaqen li nasaqenob’resink re lix k’a’uxl, a’an xsaqenkil lix loq’al li Dios, a’an jun sachb’a-ch’oolejil saqen re lix chaab’ilal—relik chi yaal, li saqen a’in k’a’jo’ naq kiroksi sahil ch’oolejil sa’ li raam, ut oso’jenaq li choql re q’ojyin, ut naq ak lochb’il sa’ raam lix saqenkil li yu’am li junelik nakana; relik chi yaal, kixnaw naq a’in kinumta chaq sa’ xb’een lix xaqalil re ruchich’och’, ut k’amb’il chaq xb’aan li Dios— Jo’kan ut, li k’a’ru kiraj li rixaqil li rey rik’in, a’an tz’aqal li kiraj a’an.
Jo’kan naq ki’ok chirilb’al li rey jo’ chanru kixtz’aama li rixaqil li rey chiru; ut kiril li rey, ut kixnaw naq moko kamenaq ta.
Ut kixye re li rixaqil li rey: Moko kamenaq ta, warenaq b’an rik’in li Dios, ut sa’ li kutan wulaj taawakliiq wi’chik; jo’kan ut, maamuq.
Ut laj Ammon kixye re: Ma nakapaab’ a’in?
Ut a’an kixye re: Maajun xk’utb’al xyaalal xink’ul, ka’ajwi’ laa waatin, ut li raatineb’ li qamoos; a’b’anan laa’in ninpaab’ naq taawanq jo’ chanru xaye.
Ut laj Ammon kixye re: Osob’tesinb’ilat laa’at xb’aan xnumtajenaqil laa paab’aal; ninye aawe, at ixq, moko wanjenaq ta xkomon a’ nimla apaab’aal a’in sa’ xyanqeb’ chixjunil lix tenamiteb’ laj Nefita.
Ut kik’ulman naq a’an kixk’aak’ale lix ch’aat lix b’eelom, chirix a’ hoonal a’an toj sa’ li hoonal wulajaq chik li kixye chaq laj Ammon naq taawakliiq wi’.
Ut kik’ulman naq kiwakli, jo’ chanru li raatin laj Ammon; ut naq yoo chi wakliik, kixye’ li ruq’ re li ixq ut kixye: Osob’tesinb’ilaq taxaq xk’ab’a’ li Dios, ut osob’tesinb’ilat laa’at.
Xb’aan naq jo’ naq ch’olch’o naq yo’yookat laa’at, k’e reetal, wilom laj Tojol wix, ut a’an taachalq, ut ataayo’laaq rik’in jun li bixq, ut tixtojeb’ rix chixjunileb’ li winq li neke’paab’ank re lix k’ab’a’.
Anajwan, chirix naq kixye li aatin a’in, kireek’a chi numtaak xch’ool, ut kilukta wi’chik rik’in sahil ch’oolejil, ut jo’kan ajwi’ li rixaqil kilukta, chi numtajenaq li Musiq’ej rik’in.
Anajwan laj Ammon rik’in rilb’al lix Musiq’ li Dios chi hoyb’il jo’ chanru lix atij sa’ xb’eeneb’ laj Lamanita, li ras riitz’ineb’, li ke’k’amok chaq re naab’al li rahil ch’oolejil sa’ xb’eeneb’ laj Nefita, malaj sa’ xb’eeneb’ chixjunil lix tenamit li Dios xb’aan xmaa’usilaleb’, ut li bna’leb’ kanab’anb’il chaq reheb’, a’an kit’ane’ chi wiq’wo, ut ki’ok chixhoyb’al li raam rik’in tijok ut b’antioxink chiru li Dios xb’aan li k’a’ru kixb’aanu chaq choq’ reheb’ li ras riitz’in; ut a’an ajwi’ kinumta li csahil ch’oolejil sa’ xb’een; ut chi jo’kan sa’ oxib’al dluktajenaqeb’ chi ch’och’.
Anajwan, naq ke’ril lix moos li rey naq t’anenaqeb’, ke’ok ajwi’ chi elajink chiru li Dios, xb’aan naq kichal xxuwankil ru li Qaawa’ sa’ xb’eeneb’ ajwi’ a’an, xb’aan naq aa’aneb’ li ke’xaqli chaq chiru li rey ut ke’xch’olob’ chaq chiru xyaalal lix nimal ru xwankil laj Ammon.
Ut kik’ulman naq ke’xpatz’ xk’ab’a’ li Qaawa’, rik’in xmetz’eweb’, toj reetal naq chixjunileb’ t’anenaqeb’ chi ch’och’, ka’ajwi’ jun reheb’ li ixq aj Lamanita ink’a’, li xAbix xk’ab’a’, a’an ak naab’al chihab’ xjalb’al chaq xch’ool choq’ re li Qaawa’, xb’aan jun li chaq’al ru k’utb’esinb’il matk’ re lix yuwa’— Ut chi jo’kan kijale’ chaq xch’ool choq’ re li Qaawa’, ut maajun wa chaq kixk’e chi nawe’k; jo’kan ut, naq kiril naq chixjunileb’ lix moos laj Lamoni t’anenaqeb’ chi ch’och’, ut jo’kan ajwi’ laj eechal re, a’an rixaqil li rey, ut li rey, ut laj Ammon huphuukeb’ chi ch’och’, kixnaw naq a’an xwankil li Dios, ut kixk’oxla naq a’in li xk’e rib’ chiru, wi tixk’e chixnaweb’ li tenamit k’a’ru xk’ulman sa’ xyanqeb’, naq rik’in rilb’al a’in li k’utk’u, axb’aan a’an te’xpaab’ lix wankil li Dios, jo’kan naq xko’o sa’ aanil sa’ li junjunq chi ochoch, ut kixk’e chixnaweb’ li tenamit.
Ut ke’ok chixch’utub’ankil rib’ aran sa’ rochoch li rey.
Ut ke’chal jun ch’uut li tenamit, ut sachsookeb’ xch’ool naq ke’ril li rey, ut li rixaqil li rey, ut eb’ lix moos chi huphu sa’ xb’een li ch’och’, ut chixjunileb’ huphuukeb’ aran chanchan naq kamenaqeb’; ut ke’ril ajwi’ laj Ammon, ut k’ehomaq reetal, a’an aj Nefita.
Ut anajwan eb’ li tenamit ke’ok chi wech’ok chirib’ileb’ rib’; wankeb’ ke’yehok re naq a’an jun nimla maa’usilal li kichal chaq sa’ xb’eeneb’, malaj sa’ xb’een li rey ut lix junkab’al, xb’aan naq kixkanab’ naq ataakanaaq laj Nefita sa’ li ch’och’.
A’b’anan jalaneb’ chik ke’xch’iilaheb’, ut ke’xye: Li rey xk’amok chaq re li maa’usilal a’in sa’ xb’een lix junkab’al, xb’aan naq kixkamsiheb’ lix moos li ke’jek’iik xketomq sa’ li aha’ Sebus.
Ut eb’ a’an ke’ch’iilaak ajwi’ xb’aaneb’ li winq a’an li ke’xaqli chaq sa’ li ha’ Sebus ut ake’xjek’i chaq li ketomq li reheb’ li rey, xb’aan naq yookeb’ xjosq’il rik’in laj Ammon xb’aan xnimal rajlankil li ras riitz’ineb’ li kixkamsi chaq sa’ li ha’ Sebus, naq yoo chixkolb’al rix lix ketomq li rey.
Anajwan jun reheb’, li akamsinb’il chaq li ras xb’aan xyok’leb’ ch’iich’ laj Ammon, rik’in naq numtajenaq xjosq’il rik’in laj Ammon, kixb’otz’ lix yok’leb’ ch’iich’ ut xko’o chi uub’ej re taaruuq tixk’e chi t’ane’k sa’ xb’een laj Ammon, re xkamsinkil; ut naq kixtaqsi li yok’leb’ ch’iich’ re xsak’b’al, k’ehomaq reetal, kit’ane’ a’an chi kamenaq.
Anajwan naqil naq ink’a’ kiru kikamsiik laj Ammon, xb’aan naq li aQaawa’ kixye chaq re laj Mosiah lix yuwa’: Laa’in tinkol xyu’am, ut taa’uxq re jo’ chanru laa paab’aal—jo’kan naq laj Mosiah bkixkanab’ sa’ ruq’ li Qaawa’.
Ut kik’ulman naq chirix naq eb’ li ch’utch’uukil tenamit ke’ril naq li winq kit’ane’ chi kamenaq, li kitaqsink chaq re xyok’leb’ ch’iich’ re xkamsinkil laj Ammon, kichal li xiw sa’ xb’eeneb’ chixjunil, ut maak’a’eb’ xch’ool chixye’b’al li ruq’eb’ re xch’e’b’al a’an chi moko ani chik reheb’ li ke’t’ane’ chaq; ut ke’ok wi’chik chi chalk xk’a’uxl chirib’ileb’ rib’ chirix k’a’ru kichal wi’ li nimla wankilal a’in, malaj ut k’a’ raj ru xyaalal chixjunil li k’a’aq re ru a’in.
Ut kik’ulman naq ke’wan naab’al sa’ xyanqeb’ li ke’yehok re naq laj Ammon a’an li aXnimal ru Musiq’ej, ut jalaneb’ chik ke’xye naq taqlanb’il xb’aan li Xnimal ru Musiq’ej; A’b’an jalaneb’ chik ke’xch’iilaheb’ chixjunil, ut ke’xye naq a’an jun xik’ob’aal xul, li kitaqlaak chaq xb’aaneb’ laj Nefita re xrahob’tesinkileb’.
Ut wankeb’ li ke’yehok re naq laj Ammon taqlanb’il chaq xb’aan li Xnimal ru Musiq’ej re xtawasinkileb’ sa’ xk’ab’a’ lix maa’usilaleb’; ut naq a’an li Xnimal ru Musiq’ej li junelik kik’aak’alenk chaq reheb’ laj Nefita, li junelik kixkoleb’ chaq sa’ ruq’eb’ a’an; ut ke’xye naq a’ li Xnimal ru Musiq’ej a’an li kisachok chaq re xk’ihaleb’ li ras riitz’in aj Lamanita.
Ut chi jo’kan q’axal ki’ok chi kawuk li wech’ok-ib’ sa’ xyanqeb’.
Ut naq yookeb’ chixwech’b’al rib’ chi jo’kan, kichal li amoos ixq li kixb’oqeb’ chaq re te’ch’utlaaq li k’iila tenamit, ut naq kiril li wech’ok-ib’ li wan sa’ xyanq li ch’utch’uukil tenamit kiraho’ xch’ool chi numtajenaq, toj reetal naq ki’el xya’al ru.
Ut kik’ulman naq xko’o ut kixchap chi ruq’ li rixaqil li rey, re naq maare taaruuq chixwaklesinkil chaq chi ch’och’; ut naq kixch’e’ li ruq’, tikto kiwakli ut kixaqli chiroq, ut kixjap re chi kaw xyaab’ xkux chixyeeb’al: At usilanb’il Jesus, li katkolok we chiru jun li axuwajel xb’alb’a!
At usilanb’il Dios, bchawuxtaana ru li tenamit a’in!
Ut chirix naq kixye a’in, kixchap rib’ li ruq’, chi nujenaq rik’in sahil ch’oolejil, ut kixye k’iila aatin li moko kitawman ta ru; ut chirix naq kixb’aanu a’in, kixchap chi ruq’ li rey, aj Lamoni, ut k’ehomaq reetal naq a’an kiwakli ut kixaqli chiroq.
Ut chi tikto a’an, naq kiril li wech’ok-ib’ sa’ xyanq lix tenamit, xko’o ut ki’ok chixch’iilankileb’, ut chixk’utb’al chiruheb’ li aaatin li kirab’i chaq sa’ xtz’uumal re laj Ammon; ut jo’ k’ihaleb’ li ke’ab’ink re li raatin ke’paab’an, ut ke’jale’ xch’ool choq’ re li Qaawa’.
A’b’an ke’wan naab’al sa’ xyanqeb’ li ink’a’ ke’ajok re rab’inkil li raatin; jo’kan naq ke’xchap lix b’eheb’.
Ut naq kiwakli laj Ammon kik’ulman naq a’an ajwi’ kik’anjelak chiruheb’, ut jo’kan ajwi’ ke’xb’aanu chixjunileb’ lix moos laj Lamoni; ut juntaq’eet li na’leb’ ke’xch’olob’ chixjunileb’ chiru li tenamit—naq ake’jale’ li raameb’, jo’kan naq ink’a’ chik neke’raj xb’aanunkil li bmaa’usilal.
Ut k’ehomaq reetal, naab’aleb’ ke’xch’olob’ chiruheb’ li tenamit naq rilomeb’ chaq li aanjel ut ke’aatinak chaq rik’ineb’; ut chi jo’kan ke’xye chaq reheb’ li k’a’aq re ru chirix li Dios, ut chirix lix tiikilal.
Ut kik’ulman naq ke’wan naab’al li ke’paab’ank re li raatineb’; ut jo’ k’ihaleb’ li ke’paab’ank re ake’kub’e xha’; ut ke’ok choq’ jun tenamit tiik xch’ool, ut ke’xxaqab’ jun li iglees sa’ xyanqeb’.
Ut chi jo’kan kitikla lix k’anjel li Qaawa’ sa’ xyanqeb’ laj Lamanita; chi jo’kan li Qaawa’ ki’ok chixhoyb’al lix Musiq’ sa’ xb’eeneb’; ut naqil naq ye’b’il li ruq’ reheb’ achixjunil li tenamit li te’jaloq re xk’a’uxl ut te’xpaab’ lix k’ab’a’.
 Ut kik’ulman sa’ xtiklajik li ro’ chihab’ rawa’b’ejileb’ ki’ok chi wank jun li wech’ok-ib’ sa’ xyanq li tenamit; xb’aan naq jun winq, aj Amlici nayeeman re, rik’in naq a’an jun winq q’axal seeb’ xb’alaq’, relik chi yaal, jun winq nim xna’leb’ jo’ chanru xna’leb’ li ruchich’och’, okenaq sa’ xk’anjelil li winq li kikamsink re laj aGideon rik’in yok’leb’ ch’iich’, li kitaqlaak xkamsinkil jo’ chanru li chaq’rab’— Anajwan laj Amlici a’in, rik’in xseeb’al xb’alaq’, kixk’am chaq naab’al li tenamit rik’in; toj reetal naq q’axal ke’ok chi nimank xwankil; ut ke’ok chixyalb’aleb’ xq’e re te’xxaqab’ laj Amlici re taawanq choq’ rey sa’ xb’een li tenamit.
Anajwan rik’in a’in ke’chal xk’a’uxleb’ li ani wankeb’ sa’ li iglees, ut jo’kan ajwi’ chixjunileb’ li moko ke’k’ame’ ta xb’aan li q’unb’esink ch’oolej naxb’aanu laj Amlici; xb’aan naq ke’xnaw naq jo’ naxye lix chaq’rab’eb’, naq tento taaxaqab’amanq xkomon li na’leb’ a’in rik’in axyaab’ xkuxeb’ li tenamit.
Jo’kan ut, wi ta taaruuq naq laj Amlici taak’ule’q xb’aan xyaab’ xkux li tenamit, a’an, xb’aan naq winq aj maak, atixmaq’ raj chiruheb’ li k’a’ru xk’ulub’eb’ ut li kanab’anb’ileb’ chixb’aanunkil sa’ li iglees; xb’aan naq a’an kiraj xsachb’al lix iglees li Dios.
Ut kik’ulman naq eb’ li tenamit ke’xch’utub’atq rib’ chiru chixjunil li ch’och’, li junjunq chi winq a’ yaal k’a’ru li k’oxlanb’il xb’aan, ma re xk’ulb’al malaj re xtz’eqtaanankil laj Amlici, chi jachjookeb’ ru sa’ jar molam, ut naab’al li wech’ok kiwan ut li awech’ok-ib’ sachol ch’oolej chirib’ileb’ rib’.
Ut chi jo’kan ke’xch’utub’eb’ rib’ re xk’eeb’al xyaab’eb’ xkux chirix li na’leb’; ut kik’ojob’aman xyaab’eb’ xkux chiruheb’ laj raqol aatin.
Ut kik’ulman naq kitz’eqtaanaak laj Amlici xb’aan xyaab’eb’ xkux li tenamit, jo’kan naq moko kik’ehe’ ta jo’ rey sa’ xb’een li tenamit.
Anajwan rik’in a’in k’a’jo’ ke’saho’ xch’ool li ani moko neke’k’ulub’an ta re; a’b’an laj Amlici kireek’asiheb’ li ani neke’k’ulub’an re chi josq’o’k rik’ineb’ li moko neke’k’ulub’an ta re.
Ut kik’ulman naq eb’ a’an ke’xch’utub’ rib’, ut ke’xk’ojob’ laj Amlici re taawanq choq’ xreyeb’.
Anajwan, naq kik’ehe’ laj Amlici choq’ rey sa’ xb’eeneb’, kixtaqlaheb’ naq te’xchap li k’anjeleb’aal re pleet chiruheb’ li ras riitz’ineb’, ut a’in kixb’aanu re taaruuq tixk’eheb’ rub’el xwankil.
Anajwan eb’ lix tenamit laj Amlici rik’in ajwi’ xk’ab’a’ laj Amlici naq nawb’ileb’ ru, a’aneb’ laj aAmlicita neke’yehe’ re; ut li jun ch’ol chik a’aneb’ aj bNefita nekeyehe’ re, malaj lix tenamit li Dios.
Jo’kan naq lix tenamiteb’ laj Nefita ak neke’xnaw k’a’ru rajomeb’ laj Amlicita, ut chi jo’kan ke’xkawresi rib’ chixk’ulb’aleb’; relik chi yaal, ke’xkawresi rib’ rik’in yok’leb’ ch’iich’, ut rik’in k’onk’ookil ch’iich’ ut rik’in roq tzimaj, ut rik’in tzimaj, ut rik’in pek, ut rik’in jok’, ut rik’in li k’iila paay chi ak’anjeleb’aal re pleet, li jar raqal wan.
Ut chi jo’kan ke’kawresiman chixk’ulb’aleb’ laj Amlicita sa’ xq’ehil lix chalikeb’.
Ut ke’xaqab’aak laj taqlanel, ut li taqenaqil aj taqlanel, ut xb’eenileb’ aj taqlanel, jo’ chanru li rajlankileb’.
Ut kik’ulman naq laj Amlici kixkawresiheb’ lix winq rik’in li k’iila paay chi k’anjeleb’aal re pleet, li jar raqal wan; ut kixxaqab’eb’ ajwi’ aj taqlanel ut aj jolominel sa’ xb’een lix tenamit, re xk’amb’aleb’ xb’e sa’ xpleetinkileb’ li ras riitz’ineb’.
Ut kik’ulman naq ke’k’ulun laj Amlicita sa’ xb’een li tzuul Amnihu, li wan sa’ releb’ saq’e chirix li anima’ Sidon, a’ li nanume’ chire li bch’och’ Tzarahemla; ut aran ke’xtikib’ xpleetinkileb’ laj Nefita.
Anajwan laj Alma, rik’in naq a’an axb’eenil aj raqol aatin ut aj jolominel sa’ xb’een lix tenamit laj Nefi, jo’kan naq kitaqe’ rochb’eeneb’ lix tenamit; relik chi yaal, rochb’eeneb’ laj taqlanel ut eb’ li xb’eenil aj taqlanel, relik chi yaal, sa’ xjolomileb’ lix teep aj pleet, re xpleetinkileb’ laj Amlicita.
Ut ke’ok chixkamsinkileb’ laj Amlicita sa’ xb’een li tzuul chirix Sidon sa’ releb’ saq’e.
Ut eb’ laj Amlicita ke’xyal rib’ chiruheb’ laj Nefita rik’in xnimaleb’ xmetz’ew, toj reetal naq naab’al reheb’ laj Nefita ke’t’ane’ chiruheb’ laj Amlicita.
A’b’anan li Qaawa’ kixk’e xmetz’ew li ruq’eb’ laj Nefita, jo’kan naq ke’xkamsiheb’ laj Amlicita rik’in nimla kamsink, jo’kan naq ke’ok chi eelelik chiruheb’.
Ut kik’ulman naq eb’ laj Nefita ke’xtaaqeheb’ laj Amlicita chiru chixjunil li kutan a’an, ut ke’xkamsiheb’ rik’in nimla kamsink, jo’kan naq ake’kamsiik reheb’ laj Amlicita kab’laju mil rik’in oob’ cient ut kab’laju xka’k’aal li aamej; ut reheb’ laj Nefita ke’kamsiik waqib’ mil rik’in oob’ cient ut wiib’ xkaak’al chi aamej.
Ut naq laj Alma ink’a’ chik kiru chixtaaqenkileb’ laj Amlicita, kik’ulman naq kixtaqlaheb’ lix tenamit chixyiib’ankil lix muheb’aal t’ikr sa’ li aru taq’a Gideon, ut li ru taq’a k’eeb’il xk’ab’a’ jo’ chanru laj Gideon a’an li kikamsiik xb’aan ruq’ laj bNehor rik’in yok’leb’ ch’iich’; ut sa’ li ru taq’a a’in eb’ laj Nefita ke’xyiib’ lix muheb’aal t’ikr re xnumsinkil li q’ojyin.
Ut laj Alma kixtaqlaheb’ aj muqmuukil k’ehol eetal re xtaaqenkil li rela’eb’ laj Amlicita, re tixnaw chirix li na’leb’ ke’xk’uub’ ut lix muqmuukil ajomeb’, re naq taaruuq chixkawresinkil rib’ chixramb’aleb’, re naq tixkol rix lix tenamit re naq ink’a’ te’sache’q.
Anajwan, eb’ li kixtaqla chixk’eeb’al reetal lix teepeb’ laj Amlicita, a’aneb’ laj Tzeram, laj Amnor, laj Manti, ut laj Limher xk’ab’a’eb’; a’ineb’ li xkoheb’ rik’in xwinqeb’ re xk’eeb’al reetal lix teepaleb’ laj Amlicita.
Ut kik’ulman naq chi wulajaq chik ke’sutq’i sa’ lix teepeb’ laj Nefita q’axal sa’ aanil, chi q’axal sachsookeb’ xch’ool, ut chi k’a’jo’ li xiw chapb’ileb’ wi’, ut ke’xye: K’ehomaq reetal, kiqataaqeheb’ lix teepeb’ laj aAmlicita, ut k’a’jo’ xsachik qach’ool naq sa’ li ch’och’ Minon, chi taqenaq sa’ xb’een li ch’och’ Tzarahemla, sa’ xb’ehil li ch’och’ bNefi, kiqil jun teepeb’ laj Lamanita k’i rajlankileb’, ut k’ehomaq reetal, eb’ laj Amlicita ke’xjunaji rib’ rik’ineb’; Ut chalenaqeb’ sa’ xb’eeneb’ li qas qiitz’in sa’ li ch’och’ a’an, ut eb’ a’an yookeb’ chaq chi eelelik chiruheb’ rik’in lix ketomqeb’, ut li rixaqileb’, ut lix kok’aleb’, sa’ xjayal li qatenamit; ut wi ink’a’ naqaseeb’a qib’ te’reechani li qatenamit, ut eb’ li qayuwa’, ut li qixaqil, ut li qakok’al te’kamsiiq.
Ut kik’ulman naq eb’ lix tenamit laj Nefi ke’xk’ameb’ lix muheb’aal t’ikr, ut ke’el chaq sa’ li ru taq’a Gideon sa’ xjayal lix tenamiteb’, a’an li tenamit aTzarahemla.
Ut k’ehomaq reetal, naq yookeb’ chixq’axb’al li nima’ Sidon, eb’ laj Lamanita ut laj Amlicita, chi aq’axal k’iheb’, ka’ch’in chik ma jo’ xk’ihaleb’ li samahib’ chire li palaw, ke’chal sa’ xb’eeneb’ chixsachb’aleb’.
A’b’anan, eb’ laj Nefita ak’eeb’ileb’ xmetz’ew xb’aan li ruq’ li Qaawa’, rik’in naq ke’tijok chaq chi anchaleb’ xmetz’ew re, naq a’an tixkoleb’ sa’ ruq’eb’ chaq li xik’ neke’ilok reheb’, jo’kan naq li Qaawa’ kirab’i li relajihomeb’, ut kixk’eheb’ xmetz’ew, ut eb’ laj Lamanita ut laj Amlicita ke’t’ane’ chiruheb’.
Ut kik’ulman naq laj Alma kipleetik rik’in laj Amlici rik’in li yok’leb’ ch’iich’, chi xaqxo chiru; ut chi anchaleb’ xmetz’ew ke’xyal xmetz’ew chirib’ileb’ rib’.
Ut kik’ulman naq laj Alma, rik’in naq a’an jun winq re li Dios, ut eek’asinb’il rik’in nimla apaab’aal, kixjap re chixyeeb’al: At Qaawa’, chiwanq aawuxtaan ut chakol inyu’am, re tinwanq choq’ k’anjeleb’aal sa’ laa wuq’ re xkolb’al ut xk’uulankil li tenamit a’in.
Anajwan chirix naq laj Alma kixye li aatin a’in kixyal wi’chik ru rik’in laj Amlici, ut kik’ehe’ xmetz’ew, jo’kan naq kixkamsi laj Amlici rik’in li yok’leb’ ch’iich’.
Ut kixyal ajwi’ ru rik’in lix reyeb’ laj Lamanita; a’b’an lix reyeb’ laj Lamanita ki’eelelik chi q’ajel-ix chiru laj Alma, ut a’an kixtaqlaheb’ lix moos aj kolol rix re xyalb’al ru rik’in laj Alma.
A’b’an laj Alma, rochb’eeneb’ lix moos aj kolol rix, ke’xpleetiheb’ lix moos aj kolol rix li rey aj Lamanita toj reetal naq kixkamsiheb’ ut kixsutq’isiheb’ chirix.
Ut chi jo’kan kixpa ru li ch’och’, malaj ut li uul, li wan chire li nima’ Sidon sa’ rokeb’ saq’e, ut kixkut sa’ lix ha’il Sidon lix tib’eleb’ laj Lamanita li ke’kamsiik chaq, re naq te’wanq xb’e lix tenamit chi q’axonk ut chixyalb’al ru rik’ineb’ laj Lamanita ut eb’ laj Amlicita li wankeb’ chire li nima’ Sidon sa’ rokeb’ saq’e.
Ut kik’ulman naq chirix naq chixjunileb’ ke’xq’ax li nima’ Sidon, naq eb’ laj Lamanita ut laj Amlicita ke’ok chi eelelik chiruheb’, us ta k’a’jo’ xk’ihaleb’ chi ink’a’ kiru xk’eeb’aleb’ sa’ ajl.
Ut ke’eelelik chiruheb’ laj Nefita sa’ xjayal li yamyookil ch’och’ li wan sa’ rokeb’ saq’e ut sa’ xnim li saq’e, aran chirix xnub’aal li ch’och’; ut eb’ laj Nefita ke’xtaaqeheb’ rik’in xmetz’eweb’, ut ke’xkamsiheb’.
Relik chi yaal, yalaq b’ar ke’k’ule’, ut ke’kamsiik ut ke’alinasiik, toj reetal naq ke’jek’iik sa’ xjayal li rokeb’ saq’e, ut sa’ xnim li saq’e, toj reetal naq ke’wulak sa’ li yamyookil ch’och’ Hermountz nayeeman re; ut a’an li jun raqal chi yamyookil ch’och’ neke’wanje’ wi’ li k’iche’ xul q’axal aj ti’oneleb’.
Ut kik’ulman naq ke’kam naab’al sa’ li yamyookil ch’och’ xb’aan xtoch’olaleb’, li ke’k’uxe’ xb’aaneb’ li xul a’an ut jo’kan ajwi’ li so’sol aj rub’el choxa; ut ke’tawe’ lix b’aqeleb’, ut ke’tuub’aak sa’ xb’een li ch’och’.
 Ut kik’ulman naq chirix naq ke’xxaqab’ jun li iglees sa’ li ch’och’ a’an, naq li rey aj Lamoni kiraj naq laj Ammon taaxik chirix sa’ li ch’och’ Nefi, re taaruuq chixk’utb’al chiru lix yuwa’.
Ut lix yaab’ xkux li Qaawa’ kichal rik’in laj Ammon, ut kixye: Laa’at moko tattaqe’q ta sa’ li ch’och’ Nefi, xb’aan naq k’e reetal, li rey tixsik’ risinkil aayu’am; a’b’an tatxik sa’ li ch’och’ Middoni, xb’aan naq k’e reetal, laj Aaron laa was, ut jo’kaneb’ ajwi’ laj Muloki ut laj Ammah, wankeb’ sa’ tz’alam.
Anajwan kik’ulman naq chirix naq laj Ammon kirab’i a’in, kixye re laj Lamoni: K’e reetal, li was ut eb’ lin komon wankeb’ sa’ tz’alam aran Middoni, ut xik we re taaruuq tinwach’ab’eb’.
Anajwan laj Lamoni kixye re laj Ammon: Ninnaw rik’in lix ametz’ew li Qaawa’ nakatru chixb’aanunkil chixjunil li k’a’aq re ru.
A’ut k’e reetal, laa’in tinxik chawix sa’ li ch’och’ Middoni; xb’aan naq li rey sa’ li ch’och’ Middoni, aj Antiomno xk’ab’a’, wan sa’ chaab’ilal wik’in; jo’kan naq tinxik sa’ li ch’och’ Middoni, re tinsahob’resi xch’ool li rey sa’ li ch’och’ a’an, ut a’an taarisiheb’ chaq sa’ btz’alam laa komon.
Anajwan laj Lamoni kixye re: Ani xyehok aawe naq eb’ laa komon wankeb’ sa’ tz’alam?
Ut laj Ammon kixye re: Maa’ani xyehok we, ka’ajwi’ li Dios; ut a’an kixye we: Ayu ut ach’ab’eb’ laa komon, xb’aan naq wankeb’ chi preexil sa’ li ch’och’ Middoni.
Ut naq laj Lamoni kirab’i a’in kixtaqla naq eb’ lix moos te’xkawresiheb’ lix akawaay ut lix kareet.
Ut kixye re laj Ammon: Kim, tinxik chawix taq’a sa’ li ch’och’ Middoni, ut aran tintz’aamanq chiru li rey re taarisiheb’ chaq laa komon sa’ tz’alam.
Ut naq yookeb’ laj Ammon ut laj Lamoni chi b’eek aran, kik’ulman naq ke’xk’ul lix yuwa’ laj Lamoni, li wan choq’ rey asa’ xb’een chixjunil li ch’och’.
Ut k’ehomaq reetal, lix yuwa’ laj Lamoni kixye re: K’a’ut naq ink’a’ katchal sa’ li aninq’e sa’ li nimla kutan a’an naq kinb’aanu jun li ninq’e choq’ reheb’ li walal, ut choq’ reheb’ lin tenamit?
Ut kixye ajwi’: B’ar xik aawe rik’in laj Nefita a’in, a’an xkomoneb’ ralal xk’ajol jun aaj tik’ti’?
Ut kik’ulman naq laj Lamoni kixnumsi resil re b’ar taaxik, xb’aan naq kixxuwa xk’eeb’al xjosq’il.
Ut kixye ajwi’ re k’a’ut naq kikana chaq sa’ li rawa’b’ejihom a’an, ut moko xko’o ta rik’in lix yuwa’ sa’ li ninq’e li kixkawresi chaq.
Ut anajwan chirix naq laj Lamoni kixnumsi re resil chixjunil li k’a’aq re ru a’in, k’ehomaq reetal, sachso xch’ool kikana chirilb’al naq lix yuwa’ kijosq’o’ rik’in, ut kixye: At Lamoni, xik aawe chirach’ab’ankileb’ laj Nefita a’in, a’aneb’ ralal xk’ajol jun aj tik’ti’.
K’e reetal, a’an ki’elq’ak chiruheb’ li qayuwa’; ut anajwan eb’ li ralal xk’ajol chalenaqeb’ ajwi’ sa’ qayanq re naq te’ruuq, rik’in xseeb’aleb’ ut xtik’ti’eb’, chiqab’alaq’inkil, re naq te’ruuq wi’chik chirelq’ankil chiqu li k’a’ru qe.
Anajwan lix yuwa’ laj Lamoni kixtaqla a’an naq tixkamsi laj Ammon rik’in li yok’leb’ ch’iich’.
Ut kixtaqla ajwi’ naq ink’a’ taaxik sa’ li ch’och’ Middoni, naq taasutq’iiq b’an chirix a’an sa’ li ch’och’ aIsmael.
A’b’an laj Lamoni kixye re: Ink’a’ tinkamsi laj Ammon, chi moko tinsutq’iiq sa’ li ch’och’ Ismael, xik b’an we sa’ li ch’och’ Middoni re tinruuq chirach’ab’ankileb’ lix komon laj Ammon, xb’aan naq ninnaw naq a’aneb’ tiikil winqeb’ ut santil profeet chiru li tz’aqal Dios.
Anajwan naq kirab’i lix yuwa’ li aatin a’in, kijosq’o’ rik’in, ut kixb’otz’ lix yok’leb’ ch’iich’ re taaruuq chixt’anb’al chi ch’och’.
A’b’an laj Ammon kixxaqab’ rib’ chi uub’ej ut kixye re: K’e reetal, moko taakamsi ta laa walal; a’b’anan aus raj wi’chik naq taat’ane’q a’an chawu laa’at, xb’aan naq k’e reetal, a’an bxjal xk’a’uxl chirix lix maak; a’ut wi ta laa’at tatt’ane’q sa’ li hoonal a’in, sa’ laa josq’il, moko taaruuq ta laa waam chi kole’k.
Ut jo’kan wi’chik, aajel ru naq moko taab’aanu ta; xb’aan naq wi ataakamsi laa walal, rik’in naq a’an jun winq maak’a’ xmaak, taa’elajinq raj chaq chi ch’och’ lix kik’el chiru li Qaawa’ lix Dios, re taa’eeqajumanq sa’ aab’een; ut maare taasachq raj baawaam chawu.
Anajwan chirix naq laj Ammon kixye li aatin a’in re, a’an kichaq’ok chiru, ut kixye: Ninnaw naq wi ta tinkamsi li walal, tinhoy raj li kik’ maak’a’ xmaak; xb’aan naq laa’at li katsik’ok re xsachb’al.
Ut a’an kixye’ li ruq’ re xkamsinkil laj Ammon.
A’b’an laj Ammon kixxaqab’ rib’ chiru lix lob’, ut jo’kan ajwi’ kixsak’ lix tel jo’kan naq ink’a’ kiru chiroksinkil.
Anajwan naq kiril li rey naq laj Ammon taaruuq chixkamsinkil, ki’ok chixtz’aamankil chiru laj Ammon naq tixkol lix yu’am.
A’b’an laj Ammon kixtaqsi lix yok’leb’ ch’iich’, ut kixye re: K’e reetal, tatinsak’ wi ink’a’ nakak’e we naq te’isiiq chaq lin komon sa’ tz’alam.
Anajwan li rey, xb’aan xxuwankil naq taasachq lix yu’am, kixye: Wi taakol inyu’am laa’in tink’e aawe yalaq k’a’ru taapatz’, toj xyijach lin awa’b’ejihom.
Anajwan naq kiril laj Ammon naq kixb’aanu chaq re li tiixil rey jo’ chanru kiraj, kixye re: Wi taak’e naq te’isiiq chaq inkomon sa’ tz’alam, ut jo’kan ajwi’ naq laj Lamoni taakanaaq rik’in li rawa’b’ejihom, ut naq moko ra ta taawil a’an, naq taakanab’ b’an re tixb’aanu jo’ chanru li naraj sa’ ayalaq k’a’ru naxk’oxla, rik’in a’an tinkol aayu’am; wi b’an ink’a’, tatint’an chi ch’och’.
Anajwan chirix naq laj Ammon kixye li aatin a’in, li rey ki’ok chi saho’k sa’ xch’ool xb’aan xyu’am.
Ut naq kiril naq laj Ammon maajun li rajom re xsachb’al, ut naq kiril ajwi’ li nimla rahok naxra wi’ laj Lamoni li ralal, kisach xch’ool chi numtajenaq, ut kixye: Sa’ xk’ab’a’ naq ka’ajwi’ a’in li kawaj, naq tinwach’ab’eb’ laa komon, ut tinkanab’ naq li walal aj Lamoni taakanaaq li rawa’b’ejihom rik’in, k’e reetal, tink’e aawe naq li walal taakanaaq li rawa’b’ejihom rik’in, chirix anajwan ut chi junelik, ut ink’a’ chik tinwanq chixjolominkil— Ut tink’e ajwi’ aawe naq eb’ laa komon te’isiiq chaq sa’ tz’alam, ut laa’at ut eb’ laa komon texruuq chi chalk wik’in, sa’ lin awa’b’ejihom; xb’aan naq q’axal nawaj aawilb’al.
Xb’aan naq li rey k’a’jo’ naq kisach xch’ool rik’in li aatin li kixye chaq, ut rik’in ajwi’ li aatin li yeeb’il xb’aan laj Lamoni li ralal, jo’kan naq akiraj xtzolb’al.
Ut kik’ulman naq laj Ammon ut laj Lamoni ke’ok wi’chik chi b’eek sa’ xjayal li ch’och’ Middoni.
Ut laj Lamoni kixtaw usilal sa’ rilob’aal li rey sa’ xb’een li ch’och’; jo’kan naq eb’ lix komon laj Ammon ke’isiik chaq sa’ tz’alam.
Ut naq laj Ammon kixk’uleb’ kiraho’ xch’ool chi numtajenaq, xb’aan naq k’ehomaq reetal naq t’ust’uukeb’, ut lix tib’eleb’ q’axal tawasinb’il xb’aan b’ak’e’k rik’in kawil k’aam.
Ut ke’xnumsi chaq ajwi’ li tz’okaak, li chaqi-eel, ut chixjunil paay chi ch’a’ajkilal; a’b’anan ke’wan axkuyum sa’ chixjunil li rahilal ke’xk’ul.
Ut jo’ ki’uxman, eb’ a’an ke’tz’aq kanaak sa’ ruq’ jun li tenamit li q’axal wi’chik kawujenaqeb’, ut jipeb’ wi’chik xk’a’uxleb’; jo’kan naq ink’a’ ke’raj ab’ink chiru li raatineb’, ut ke’risiheb’ chaq, ut ke’xsak’eb’ chaq, ut ke’ralinasiheb’ sa’ li junjunq chi ochoch, ut sa’ li junjunq chi na’ajej, toj reetal naq ke’wulak sa’ li ch’och’ Middoni, ut aran ke’chape’ ut ke’tz’ape’ sa’ tz’alam, ut ke’b’ak’e’ rik’in akawil k’aam, ut ke’tz’ape’ sa’ tz’alam chiru k’iila kutan, ut ke’ach’ab’aak xb’aan laj Lamoni ut laj Ammon.
 Anajwan naq laj Ammon ut eb’ lix komon ake’xjach rib’ sa’ xnub’aal lix ch’och’eb’ laj Lamanita, k’ehomaq reetal, laj Aaron kixchap xb’e sa’ xjayal li ch’och’ Jerusalen yeeb’il re xb’aaneb’ laj Lamanita, nak’ab’a’in jo’ chanru li ch’och’ ke’yo’la wi’ lix yuwa’eb’; ut wan aran chire lix nub’aal Mormon.
Anajwan eb’ laj Lamanita ut eb’ laj Amalekita ut eb’ lix tenamit laj aAmulon ke’xyiib’ chaq jun li nimla tenamit, ut a’an Jerusalen yeeb’il re.
Anajwan eb’ laj Lamanita tz’aqal kawujenaqeb’, a’ut eb’ laj Amalekita ut eb’ laj Amulonita kaweb’ wi’chik xjolomeb’; jo’kan naq ke’xtenq’aheb’ laj Lamanita re te’xkawob’resi li raameb’, re te’nimanq xmetz’eweb’ sa’ li maa’usilal ut lix tz’eqb’eetalileb’.
Ut kik’ulman naq laj Aaron kik’ulun sa’ li tenamit Jerusalen, ut ki’ok xb’een wa chi jultikank aatin chiruheb’ laj Amalekita.
Ut ki’ok chi jultikank chiruheb’ sa’eb’ lix ch’utleb’aaleb’, xb’aan naq ke’xyiib’eb’ chaq li ch’utleb’aal jo’ chanru lix ak’anjelileb’ laj Nehoril; xb’aan naq naab’al reheb’ laj Amalekita ut laj Amulonita neke’tz’aqon sa’ lix k’anjelileb’ laj Nehoril.
Jo’kan ut, naq ki’ok laj Aaron sa’ jun reheb’ lix ch’utleb’aal re jultikank aatin chiruheb’ li tenamit, ut naq yoo chiraatinankileb’, k’ehomaq reetal, kiwakli jun aj Amalekita ut ki’ok chixwech’b’al, kixye: K’a’ru a’an li xach’olob’?
Ma aawilom junaq li aanjel?
K’a’ut naq eb’ li anjel ink’a’ neke’xk’ut rib’ chiqu laa’o?
K’e reetal, ma ink’a’ tab’i’ wan xchaab’ilal li tenamit a’in jo’ laa tenamit laa’at?
Nakaye ajwi’, wi ink’a’ naqajal qak’a’uxl too’oso’q.
Chan put ru nakanaw laa’at lix k’oxlahom ut li rajom li qach’ool?
Chan ru nakanaw naq na’aje’ ru naq taqajal qak’a’uxl?
Chanru nakanaw naq maawa’o jun tenamit tiik xch’ool?
K’e reetal, qayiib’ahomeb’ li santil muheb’aal, ut naqach’utub’ qib’ re xloq’oninkil li Dios.
Naqapaab’ naq li Dios tixkol chixjunileb’ li winq.
Anajwan laj Aaron kixye re: Ma nakapaab’ naq li Ralal li Dios taachalq chixtojb’aleb’ rix li winq chiruheb’ lix maak?
Ut li winq kixye re: Laa’o ink’a’ naqapaab’ naq laa’at nakanaw xkomon li na’leb’ a’an.
Ink’a’ naqapaab’ li jo’maajo’il kanab’anb’il na’leb’ a’in.
Ink’a’ naqapaab’ naq laa’at nakanaw chirix li ak’a’aq re ru chalel, chi moko naqapaab’ naq eb’ laa yuwa’, chi moko ajwi’ naq eb’ li qayuwa’ laa’o ke’xnaw chirix li k’a’aq re ru ke’aatinak wi’, chirix li k’a’ru toj chalel.
Anajwan laj Aaron ki’ok chixteeb’aleb’ li loq’laj hu chiruheb’ chirix lix k’ulunik li Kristo, ut jo’kan ajwi’ chirix lix waklijikeb’ li kamenaq chi yo’yo, ut naq amoko taaruuq ta taawanq xtojb’aleb’ rix li winq wi ta ink’a’ xb’aan lix kamik ut li rahilal tixk’ul li Kristo, ut lix btojb’al rix li maak xb’aan xkik’el.
Ut naq ki’ok chixch’olob’ankil li k’a’aq re ru a’in chiruheb’ kik’ulman naq ke’josq’o’ rik’in, ut ke’ok chireetz’unkil, ut ink’a’ ke’raj rab’inkil li aatin kixye.
Jo’kan ut, naq kiril naq ink’a’ te’rab’i li raatin, ki’el chaq sa’ xch’utleb’aaleb’, ut kik’ulun junpak’al sa’ jun li k’aleb’aal Ani-Anti xk’ab’a’, ut aran kixtaw laj Muloki chixjultikankil li aatin chiruheb’, ut jo’kan ajwi’ laj Ammah ut eb’ lix komon.
Ut ke’xwech’ rib’ rik’in naab’al chirix li aatin.
Ut kik’ulman naq ke’ril naq eb’ li tenamit te’xkawob’resi li raameb’, jo’kan naq ke’el chaq ut xkoheb’ sa’ li ch’och’ Middoni.
Ut ke’xjultika li aatin chiruheb’ naab’al, ut moko k’iheb’ ta li ke’paab’ank re li aatin ke’xk’ut.
A’b’anan laj Aaron ut junjunq reheb’ lix komon ke’chape’ ut ke’tz’ape’ sa’ tz’alam, ut li jun ch’ol chik reheb’ ke’eelelik chaq sa’ li ch’och’ Middoni sa’eb’ li na’ajej sa’ xsutam.
Ut eb’ li tz’apb’ileb’ sa’ tz’alam ake’xnumsi k’iila rahilal, ut ke’ach’ab’aak xb’aan ruq’ laj Lamoni ut laj Ammon, ut ke’k’ehe’ xtzakemqeb’ ut raq’eb’.
Ut xkoheb’ wi’chik chixch’olob’ankil li aatin, ut chi jo’kan ke’kole’ chaq xb’een wa chiru li tz’alam, ut chi jo’kan ke’xk’ul chaq rahilal.
Ut xkoheb’ a’ yaal b’ar b’eresinb’ileb’ wi’ xb’aan lix aMusiq’ li Qaawa’, ut ke’xjultika li raatin li Dios sa’ li junjunq chi ch’utleb’aal reheb’ laj Amalekita, malaj sa’ li junjunq chi ch’utlajik reheb’ laj Lamanita li ke’ru wi’ chi oksiik.
Ut kik’ulman naq li Qaawa’ ki’ok chirosob’tesinkileb’, jo’kan naq naab’aleb’ ke’xk’am chixnawb’al chirix li yaal; relik chi yaal, ake’xq’unb’esiheb’ xch’ool naab’al chirixeb’ lix maak, ut chirix li na’leb’ kanab’anb’il chaq xb’aaneb’ lix yuwa’eb’, li moko yaal ta.
Ut kik’ulman naq laj Ammon ut laj Lamoni ke’sutq’i chaq sa’ li ch’och’ Middoni toj sa’ li ch’och’ Ismael, a’an xch’och’il li reechanihomeb’.
Ut li rey aj Lamoni ink’a’ kiraj xkanab’ankil naq laj Ammon taak’anjelaq chiru, chi moko naq taawanq choq’ xmoos.
A’ut kixtaqla naq te’kab’lamanq li ch’utleb’aal sa’ li ch’och’ Ismael; ut kixtaqla naq eb’ lix tenamit, malaj li ani awa’b’ejinb’ileb’ xb’aan, te’xch’utub’ rib’eb’.
Ut kisaho’ sa’ xch’ool chirixeb’, ut kixk’ut k’iila na’leb’ chiruheb’.
Ut kixch’olob’ ajwi’ chiruheb’ naq a’aneb’ jun tenamit li taqlanb’ileb’ xb’aan a’an, ut naq a’aneb’ jun tenamit ach’ab’anb’il, ut naq ach’ab’anb’ileb’ chiru raalal lix taqlahom li rey, lix yuwa’, rik’in naq lix yuwa’ kixk’e chaq re a’an naq taa’awa’b’ejinq sa’ xb’een li tenamit li wankeb’ sa’ li ch’och’ Ismael, ut sa’ chixjunil li ch’och’ sa’ xsutam.
Ut kixch’olob’ ajwi’ chiruheb’ naq taaruuq te’wanq chi aach’ab’anb’il re xloq’oninkil li Qaawa’ lix Dios jo’ chanru li rajomeb’, sa’ b’araq chi na’ajej wankeb’ wi’, wi wan sa’ li li ch’och’ li awa’b’ejinb’il xb’aan li rey aj Lamoni.
Ut laj Ammon kijultikan aatin chiru lix tenamit li rey aj Lamoni, ut kik’ulman naq kixk’ut chiruheb’ chixjunil li na’leb’ chirix li k’a’aq re ru re li tiikilal.
Ut wulaj wulaj ki’elajink chiruheb’, chi yalb’il anchal xq’e; ut ke’xk’e xxik chirix li raatin, ut anchaleb’ xch’ool chirix xpaab’ankileb’ lix taqlahom li Dios.
 Anajwan, naq laj Ammon yoo chi jo’kan chixtzolb’aleb’ lix tenamit laj Lamoni rajlal, toosutq’iiq rik’in resilal laj Aaron ut eb’ lix komon; xb’aan naq chirix naq ki’el chaq sa’ li ch’och’ Middoni akib’eresiik xb’aan li Musiq’ej sa’ li ch’och’ Nefi, toj sa’ rochoch li rey li wan sa’ xb’een chixjunil li ch’och’, bka’ajwi’ li ch’och’ Ismael ink’a’; ut a’an lix yuwa’ laj Lamoni.
Ut kik’ulman naq ki’ok rik’in a’an sa’ rochoch li rey, rochb’een eb’ lix komon, ut kixkub’si rib’ chiru li rey, ut kixye re: K’e reetal, at rey, laa’o lix komon laj Ammon, li axawisi chaq sa’ tz’alam.
Ut anajwan, at rey, wi taakol qayu’am, toowanq choq’ aamoos.
Ut li rey kixye reheb’: Waklinqex, xb’aan naq texinkanab’ chi yo’yo, ut ink’a’ tinkanab’ naq texwanq choq’ inmoos; a’b’an tinwelaji naq tineetenq’a; xb’aan naq ch’a’ajkilanb’ilin b’ayaq sa’ ink’a’uxl xb’aan xchaab’ilal xch’ool ut xnimal ru li raatin laa wiitz’in aj Ammon; ut nawaj xnawb’al k’a’ru aj-e naq a’an moko xtaqe’ ta chaq aran Middoni aawochb’een.
Ut laj Aaron kixye re li rey: K’e reetal, lix Musiq’ li Qaawa’ kixb’oq sa’ jalan chik b’e; xikenaq sa’ li ch’och’ Ismael, re xtzolb’al lix tenamit laj Lamoni.
Anajwan li rey kixye reheb’: K’a’ru a’in li xeye chirix lix Musiq’ li Qaawa’?
K’ehomaq reetal, a’in li k’a’ru ch’a’ajkilanb’ilin wi’ sa’ lin k’a’uxl.
Ut jo’kan ajwi’, k’a’ru a’in li kixye laj Ammon—aWi taajal aak’a’uxl tatkole’q, ut wi ink’a’ taajal aak’a’uxl, tattz’eqe’q sa’ roso’jik li kutan?
Ut laj Aaron kichaq’ok chiru ut kixye re: Ma nakapaab’ naq wan jun li Dios?
Ut li rey kixye: Ninnaw naq eb’ laj Amalekita neke’xye naq wan jun li Dios, ut kink’e reheb’ naq te’xkab’laheb’ li santil muheb’aal, re te’xch’utub’ rib’ chixloq’oninkil.
Ut wi anajwan nakaye naq wan jun li Dios, k’e reetal, laa’in atinpaab’.
Ut anajwan naq kirab’i a’in laj Aaron, ki’ok chi saho’k xch’ool, ut kixye: K’e reetal, jo’ chanru naq ch’olch’o naq yo’yookat, at rey, wan jun li Dios.
Ut li rey kixye: Li Dios, ma a’an li aXnimal ru Musiq’ej a’an li kik’amok chaq reheb’ li qayuwa’ sa’ li ch’och’ Jerusalen?
Ut laj Aaron kixye re: Yaal, a’an li Xnimal ru Musiq’ej a’an, ut akixyo’ob’tesi chixjunil li k’a’aq re ru wan sa’ choxa jo’ ajwi’ sa’ ch’och’.
Ma nakapaab’ a’in?
Ut a’an kixye: Yaal, ninpaab’ naq li Xnimal ru Musiq’ej kixyo’ob’tesi chixjunil li k’a’aq re ru, ut nawaj naq teeye we chirix chixjunil li k’a’aq re ru a’in, ut laa’in atinpaab’ laa waatin.
Ut naq kiril laj Aaron naq li rey tixpaab’ li raatin, kik’ulman naq kitikla rik’in lix yo’ob’tesinkil laj Adan, ut akiril chiru li rey li tz’iib’anb’il sa’eb’ li loq’laj hu—chan ru naq li Dios kixyo’ob’tesi li winq jo’ chanru xjalam-uuch a’an, ut naq li Dios kixk’e xtaqlahom re, ut naq sa’ xk’ab’a’ li q’etok aatin, kit’ane’ li winq.
Ut laj Aaron kixch’olob’eb’ li loq’laj hu chiru chalen chaq axyo’ob’tesinkil laj Adan, ut kixk’ut lix t’anik li winq chiru, ut lix wanjikeb’ sa’ li tz’ejwalej, ut jo’kan ajwi’ li bk’uub’anb’il na’leb’ re li tojb’al-ix, li kikawresiman cchalen chaq sa’ xk’ojlajik li ruchich’och’, sa’ xk’ab’a’ li Kristo, choq’ reheb’ chixjunil li ani te’paab’anq re lix k’ab’a’.
Ut sa’ xk’ab’a’ naq at’anenaq li winq, moko bxk’ulub’ ta xjunes rib’ naq tixk’ul k’a’ruhaq; a’b’an li rahilal kixk’ul li Kristo ut lix kamik cnaxtoj rix lix maakeb’, rik’in li paab’aal ut li jalb’a-k’a’uxlej ut xkomon li na’leb’; ut naq a’an naxtoq xb’ak’leb’ li kamk, re naq li dmuqleb’aal kamenaq moko taawanq ta xq’axom ru, ut re naq lix may li kamk sub’b’ilaq rib’ sa’ xyo’oninkil li loq’alil; ut laj Aaron kixch’olob’ chixjunil li k’a’aq re ru a’in chiru li rey.
Ut kik’ulman naq chirix naq laj Aaron kixch’olob’ li k’a’aq re ru a’in chiru, li rey kixye: aK’a’ru tinb’aanu re tink’ul li junelik yu’am a’in li kat-aatinak wi’?
Relik chi yaal, k’a’ru tinb’aanu re taaruuq btinyo’laaq rik’in li Dios, chi mich’b’il chaq sa’ inch’ool li musiq’ej aj maak a’in, ut tink’ul lix Musiq’ a’an, re naq taaruuq tinnujaq rik’in sahil ch’oolejil, re naq ink’a’ tintz’eqe’q sa’ roso’jik li kutan?
K’ehomaq reetal, chan, laa’in tinq’axtesi cchixjunil li k’a’ru we, relik chi yaal, tinkanab’ lin awa’b’ejihom, re tinruuq chixk’ulb’al li nimla sahil ch’oolejil a’in.
A’b’an laj Aaron kixye re: Wi anakawaj li na’leb’ a’in, wi taakub’si aawib’ chiru li Dios, relik chi yaal, wi taajal aak’a’uxl chirix chixjunil laa maak, ut taakub’si aawib’ chiru li Dios, ut taapatz’ xk’ab’a’ rik’in paab’aal, ut taapaab’ naq tatk’uluq, rik’in a’in taak’ul laa byo’onihom li ajb’il aab’aan.
Ut kik’ulman naq chirix naq laj Aaron kixye li aatin a’in, li rey akixkub’si rib’ chiru li Qaawa’, chi wiq’wo; relik chi yaal, toj reetal naq kixhupub’ rib’ chi ch’och’, ut bkixjap re chi anchal xmetz’ew chixyeeb’al: At Dios, laj Aaron xye we naq wan jun li Dios; ut wi wan jun li Dios, ut wi laa’at li Dios, ma taak’e taxaq chinnaw aawu, ut laa’in tinq’axtesi chixjunil lin maak re xnawb’al aawu, ut re tinwaklesiiq chaq sa’ xyanqeb’ li kamenaq, ut tinkole’q sa’ roso’jik li kutan.
Anajwan ut chirix naq li rey kixye li aatin a’in, kitoch’e’ chanchan naq kamenaq.
Ut kik’ulman naq eb’ lix moos xkoheb’ sa’ aanil ut ke’xye re li rixaqil li rey chixjunil li k’a’ru kixk’ul chaq li rey.
Ut a’an ki’ok rik’in li rey; ut naq kiril chi huphu chanchan naq kamenaq, ut jo’kan ajwi’ laj Aaron ut eb’ lix komon chi xaqxo chanchan naq xmaakeb’ a’an naq xt’ane’, kichal xjosq’il rik’ineb’, ut kixtaqla naq eb’ lix moos, malaj eb’ lix moos li rey, te’xchapeb’ ut te’xkamsiheb’.
Anajwan eb’ li moos xe’ril chaq k’a’ut naq kit’ane’ li rey, jo’kan naq maak’a’eb’ xch’ool chixk’eeb’aleb’ li ruq’ sa’ xb’een laj Aaron ut eb’ lix komon; ut ke’tz’aaman chiru li rixaqil li rey, ut ke’xye: K’a’ut naq nakataqla naq taqakamsiheb’ li winq a’in, naq k’e reetal, li jun reheb’ aq’axal kaw wi’chik xmetz’ew chiqu chiqajunil laa’o?
Jo’kan naq toot’ane’q chiruheb’.
Anajwan naq kiril li rixaqil li rey lix xiweb’ li moos ki’ok ajwi’ chi xuwak chi numtajenaq, maare anchal taachalq junaq maa’usilal sa’ xb’een.
Ut kixtaqlaheb’ lix moos naq te’xik ut te’xb’oqeb’ chaq li tenamit, re naq eb’ a’an te’xkamsi laj Aaron ut eb’ lix komon.
Anajwan naq kiril laj Aaron naq k’eek’o xch’ool li rixaqil li rey, a’an, rik’in naq naxnaw ajwi’ ru xkawileb’ raam li tenamit, kixuwak maare anchal taach’utlaaq jun tuub’ chi tenamit, ut taawanq li nimla wech’ok-ib’ ut choqink sa’ xyanqeb’; jo’kan naq kixye’ li ruq’ ut kixwaklesi chaq chi ch’och’ li rey, ut kixye re: Xaqlin.
Ut a’an qixaqli chiroq, ut kixk’ul xmetz’ew.
Ut a’in kib’aanuman chiru li rixaqil li rey ut naab’aleb’ li moos.
Ut naq ke’ril, k’a’jo’ naq ke’sach xch’ooleb’, ut ke’ok chi xuwak.
Ut kixxaqab’ rib’ li rey chi uub’ej, ut ki’ok chi ak’anjelak chiruheb’.
Ut kik’anjelak chiruheb’, jo’kan naq chixjunil lix junkab’al bke’jale’ xch’ool choq’ re li Qaawa’.
Anajwan kiwan jun tuub’ li tenamit chi ch’utch’u xb’aan xtaqlahom li rixaqil li rey, ut kitikla li nimla wech’ink sa’ xyanqeb’ sa’ xk’ab’a’ laj Aaron ut eb’ lix komon.
A’b’an li rey kixxaqab’ rib’ sa’ xyanqeb’ ut kik’anjelak chiruheb’.
Ut ke’tuqub’aak xch’ooleb’ chirix laj Aaron ut eb’ li wankeb’ rochb’een.
Ut naq kiril li rey naq ke’tuqla xch’ool li tenamit, kik’ulman naq kixk’e naq laj Aaron ut eb’ lix komon te’xxaqab’ rib’ sa’ xyiheb’ li ch’utch’uukil tenamit, ut naq te’xjultika li aatin chiruheb’.
Ut kik’ulman naq li rey kixtaqla axjek’inkil jun li aatin chiru chixjunil li ch’och’, sa’ xyanqeb’ chixjunil li tenamit li wankeb’ sa’ chixjunil lix ch’och’, li wankeb’ sa’ chixjunileb’ li na’ajej sa’ xsutam, ut nawulak xnub’aal toj sa’ palaw, sa’ releb’ saq’e ut sa’ rokeb’, ut jachjo ru rik’in li ch’och’ bTzarahemla xb’aan jun ch’ina siir li yamyookil ch’och’, li naxik chire palaw sa’ releb’ saq’e toj chire ajwi’ palaw sa’ rokeb’ saq’e, ut hirho chire li palaw, ut lix nub’aal li yamyookil ch’och’ li wan chixk’atq li ch’och’ Tzarahemla sa’ xnim li saq’e, chiru lix nub’aal Manti, chixk’atq xyo’leb’aal li nima’ Sidon, ut nachal sa’ releb’ saq’e ut naxik sa’ rokeb’ saq’e—ut chi jo’kan jachjookeb’ ru laj Lamanita rik’ineb’ laj Nefita.
Anajwan li jun raqal reheb’ laj Lamanita li q’axal aaj q’emeb’ neke’wan sa’ li yamyookil ch’och’, ut neke’wan sa’ muheb’aal t’ikr, ut jek’inb’ileb’ chiru li yamyookil ch’och’ sa’ rokeb’ saq’e, sa’ li ch’och’ Nefi; relik chi yaal, ut jo’kan ajwi’ sa’ rokeb’ saq’e sa’ li ch’och’ Tzarahemla, sa’eb’ li nub’aal chire li palaw, ut sa’ rokeb’ saq’e sa’ li ch’och’ Nefi, sa’ xna’aj li xb’een reechanihom lix yuwa’eb’, ut chi jo’kan hirhookeb’ xnub’aal chire li palaw.
Ut jo’kan ajwi’ ke’wan naab’al aj Lamanita sa’ releb’ saq’e chire li palaw, b’ar tiikisinb’ileb’ wi’ chaq xb’aaneb’ laj Nefita.
Ut chi jo’kan ka’ch’in chik ma sutsuukeb’ laj Nefita xb’aaneb’ laj Lamanita; a’ut eb’ laj Nefita ke’reechani chaq chixjunil li raqal chi ch’och’ sa’ xnim li saq’e li wan xnub’aal chire li yamyookil ch’och’, sa’ xyo’leb’aal li nima’ Sidon, chalen sa’ releb’ saq’e toj sa’ rokeb’, chixsutam sa’ xjayal li yamyookil ch’och’; sa’ xnim li saq’e, toj reetal neke’wulak sa’ li ch’och’ aNaab’alil neke’xye re.
Ut wan xnub’aal rik’in li ch’och’ aSachenaqil neke’xye re, li q’axal wan sa’ xjayal lix nim li saq’e jo’kan naq nawulak sa’ li ch’och’ li ke’wan wi’ chaq tenamit ut kisache’ chaq, li ak xoo’aatinak wi’ chirix lix bb’aqeleb’ a’an, li ke’tawe’ xb’aan xtenamit laj Tzarahemla, a’an li na’ajej cke’wulak wi’ chaq xb’een wa.
Ut chalen chaq aran ke’wulak taqe’q sa’ li yamyookil ch’och’ sa’ xtz’e li saq’e.
Chi jo’kan li ch’och’ sa’ xjayal lix nim li saq’e aSachenaqil yeeb’il re, ut li ch’och’ sa’ xjayal lix tz’e, li saq’e Naab’alil yeeb’il re, a’an li yamyookil ch’och’ li nujenaq rik’in li k’iila paay chi k’iche’ xul, li jar raqal wan, ut jun siir reheb’ ke’chal chaq sa’ li ch’och’ sa’ xnim li saq’e re xsik’b’al xtzakemq.
Ut anajwan, jun kutan rik’in jun wa’leb’ li ab’eek choq’ re jun aj Nefita, sa’ xnub’aal Naab’alil rik’in li ch’och’ Sachenaqil, chalen chaq sa’ palaw sa’ releb’ saq’e toj sa’ rokeb’ saq’e; ut chi jo’kan li ch’och’ Nefi ut li ch’och’ Tzarahemla ka’ch’in chik ma sutsu rik’in ha’, yal jun ch’ina bru’uj chi ch’och’ naxjunaji li ch’och’ sa’ xjayal lix nim li saq’e rik’in li ch’och’ sa’ xjayal lix tz’e.
Ut kik’ulman naq eb’ laj Nefita ke’ok chaq chi wank sa’ li ch’och’ Naab’alil, chalen chaq li palaw sa’ releb’ saq’e toj sa’ rokeb’, ut chi jo’kan eb’ laj Nefita rik’in xchaab’ilaleb’ xna’leb’, rik’ineb’ lix k’aak’aleneleb’ ut lix teepeb’ aj pleet, ke’xrameb’ chaq laj Lamanita sa’ xtz’e li saq’e, re naq chi jo’kan maak’a’aq chik reechanihomeb’ sa’ xnim li saq’e, re naq ink’a’ te’numtaaq sa’ li ch’och’ sa’ xjayal lix nim li saq’e.
Chi jo’kan eb’ laj Lamanita moko te’ruuq ta chik chi wank reechanihomeb’, ka’ajwi’ sa’ li ch’och’ Nefi, ut sa’ li yamyookil ch’och’ chixsutam.
Anajwan a’in xchaab’ilal xna’leb’eb’ laj Nefita—rik’in naq eb’ laj Lamanita wankeb’ choq’ aj xik’ ilonel reheb’, ink’a’ te’ch’a’ajkilaaq xb’aaneb’ chi ka’pak’al, ut jo’kan ajwi’ re naq taawanq junaq ch’och’ b’ar wi’ te’ruuq chi eelelik, jo’ chanru li neke’raj.
Ut anajwan laa’in, chirix xyeeb’al a’in, ninsutq’i sa’ resilal laj Ammon ut laj Aaron, laj Omner ut laj Himni, ut eb’ lix komoneb’.
 K’ehomaq reetal, kik’ulman anajwan naq lix reyeb’ laj Lamanita kixtaqla axjek’inkil jun li aatin sa’ xyanq chixjunil lix tenamit, naq moko te’xk’e ta ruq’ sa’ xb’een laj Ammon, chi moko laj Aaron, chi moko laj Omner, chi moko laj Himni, chi moko ani chik reheb’ lix komoneb’ li te’xik chixjultikankil li raatin li Dios, sa’ b’araq chi na’ajej te’wanq wi’, sa’ jar raqal re lix ch’och’eb’.
Relik chi yaal, kixtaqla jun li aatin sa’ xyanqeb’, naq moko te’xk’e ta li ruq’ sa’ xb’eeneb’ re xb’ak’b’aleb’, chi moko re xtz’apb’aleb’ sa’ tz’alam; chi moko te’xchuub’aheb’, chi moko te’xsak’eb’, chi moko te’risiheb’ chaq sa’ xch’utleb’aaleb’, chi moko te’xrapleheb’; chi moko te’xkuteb’ rik’in pek, re b’an naq te’ruuq chi ok sa’ rochocheb’ chi moko ramb’ileb’ ta ru, ut sa’ ajwi’ lix santil ochocheb’, ut sa’eb’ lix santil muheb’aaleb’.
Ut chi jo’kan te’ruuq chi xik ut chixjultikankil li aatin jo’ chanru li rajomeb’, xb’aan naq li rey ak kijale’ xch’ool choq’ re li Qaawa’, ut chixjunil lix junkab’al, jo’kan naq kixtaqla xjek’inkil li aatin chiru li ch’och’ choq’ re lix tenamit, re naq li raatin li Dios moko taawanq ta xramb’al ru, re b’an taaxik chiru chixjunil li ch’och’, re naq eb’ lix tenamit te’q’unb’esiiq xch’ool chirix li maa’us aj ana’leb’ kanab’anb’il chaq xb’aaneb’ lix yuwa’eb’, ut re te’q’unb’esiiq xch’ool naq ras riitz’ineb’ rib’ chixjunileb’, ut naq tento raj naq ink’a’ te’kamsinq, chi moko te’poqlenq, chi moko te’elq’aq, chi moko te’muxuq sumsu, chi moko te’xb’aanu k’a’ruhaq paay chi maa’usilal.
Ut anajwan kik’ulman naq chirix naq li rey kixtaqla xjek’inkil li aatin a’in, naq laj Aaron ut eb’ lix komon xkoheb’ sa’ li junjunq chi tenamit, ut sa’ li junjunq chi ochoch neke’loq’onink wi’, ut ke’xxaqab’eb’ li iglees, ut ke’xk’ojob’eb’ laj tij ut laj tzolonel chiru chixjunil li ch’och’ sa’ xyanqeb’ laj Lamanita, re xjultikankil ut xk’utb’al li raatin li Dios sa’ xyanqeb’; ut chi jo’kan k’a’jo’ naq ke’ok chi usaak.
Ut chi mil ke’k’ame’ chixnawb’al chirix li Qaawa’; relik chi yaal, chi mil ke’k’ame’ chixpaab’ankil li ana’leb’ kanab’anb’il chaq reheb’ laj Nefita; ut kik’ute’ chiruheb’ li btz’iib’anb’il esil ut li profeetil aatin li numsinb’il chaq toj sa’ li kutan a’an.
Ut jo’ chanru naq ch’olch’o ru naq li Qaawa’ yo’yo, jo’kan ajwi’ ch’olch’o naq jo’ k’ihaleb’ li ke’paab’an, malaj jo’ k’ihaleb’ li ke’k’ame’ chixnawb’al li yaal, rik’in lix jultikahomeb’ laj Ammon ut eb’ lix komon, jo’ chanru li musiq’ej re k’utb’esink ut re profeetil aatin, ut lix wankil li Dios li nak’anjelank re li sachb’a-ch’oolej rik’ineb’—relik chi yaal, ninye eere, jo’ naq yo’yo li Qaawa’, jo’ k’ihaleb’ laj Lamanita li ke’paab’ank re lix jultikahomeb’, ut ake’jale’ xch’ool choq’ re li Qaawa’, bmaajo’q’e ke’xjalb’ehi rib’.
Xb’aan naq ke’ok choq’ jun tenamit tiik xch’ool; ke’xkanab’ li k’anjeleb’aal re xpo’jikeb’ xch’ool, re ink’a’ chik ke’xpleeti li Dios, chi moko anihaq reheb’ li ras riitz’ineb’.
Anajwan, a’ineb’ ali ke’jale’ xch’ool choq’ re li Qaawa’: Lix tenamiteb’ laj Lamanita li wankeb’ sa’ li ch’och’ Ismael; Ut jo’kan ajwi’ xkomoneb’ lix tenamiteb’ laj Lamanita li wankeb’ sa’ li ch’och’ Middoni; Ut jo’kan ajwi’ xkomoneb’ lix tenamiteb’ laj Lamanita li wankeb’ sa’ li tenamit Nefi; Ut jo’kan ajwi’ xkomoneb’ lix tenamiteb’ laj Lamanita li wankeb’ sa’ li ch’och’ aXilom, ut li wankeb’ sa’ li ch’och’ Xemlon, ut sa’ li tenamit Lemuel, ut sa’ li tenamit Ximnilom.
A’ineb’ ut xk’ab’a’eb’ li tenamit reheb’ laj Lamanita li ake’jale’ xch’ool choq’ re li Qaawa’; ut a’ineb’ li ke’kanab’ank re li k’anjeleb’aal re xpo’jikeb’ xch’ool; relik chi yaal, chixjunileb’ lix k’anjeleb’aal re pleet; ut aj Lamaniiteb’ chixjunileb’.
Ut eb’ laj Amalekita moko ake’jale’ ta xch’ool, yal jun ajwi’; chi moko anihaq reheb’ laj bAmulonita; eb’ a’an ke’xkawob’resi b’an li raameb’, ut jo’kan ajwi’ li raameb’ laj Lamanita sa’ li jar raqal chi ch’och’ li wankeb’ wi’ rochocheb’, relik chi yaal, ut chixjunileb’ lix k’aleb’aaleb’ ut chixjunileb’ lix tenamiteb’.
Jo’kan ut, ak xqak’e xk’ab’a’eb’ chixjunileb’ lix tenamiteb’ laj Lamanita li ke’xjal wi’ xk’a’uxleb’ ut ke’k’ame’ chixnawb’al li yaal, ut ke’jale’ xch’ool.
Anajwan ut kik’ulman naq li rey ut eb’ li ke’jale’ chaq xch’ool ke’wan rajom naq taawanq junaq xk’ab’a’eb’, re naq chi jo’kan jachb’ilaq ru xk’ab’a’eb’ rik’ineb’ li ras riitz’ineb’; jo’kan naq li rey kixk’uub’ xna’leb’ rik’in laj Aaron ut rik’in naab’al reheb’ laj tij sa’ xyanqeb’, chirix li k’ab’a’ej te’xk’ul sa’ xb’eeneb’, re naq te’nawe’q ru.
Ut kik’ulman naq ke’xk’e choq’ xk’ab’a’eb’, aj aAnti-Nefi-Lehi; ut a’in li k’ab’a’ej yeeb’il reheb’, ut moko aj Lamanita ta chik yeeb’il reheb’.
Ut ke’ok chi wanq choq’ jun tenamit k’a’jo’eb’ xsak’ahil; relik chi yaal, ut wankeb’ sa’ chaab’ilal rik’ineb’ laj Nefita; jo’kan naq ke’ok chiraatinankil rib’ rik’ineb’, ut moko taaqenb’ileb’ ta chik xb’aan axmajewahom li Dios.
 Ut kik’ulman naq eb’ laj Amalekita ut eb’ laj Amulonita ut eb’ laj Lamanita li wankeb’ sa’ li ch’och’ Amulon ut sa’ ajwi’ li ch’och’ Helam, ut li wankeb’ sa’ li ch’och’ aJerusalen, malaj ut, sa’ chixjunil li ch’och’ sa’ xsutam, li moko ke’jale’ ta xch’ool ut ink’a’ ke’xk’ul chaq sa’ xb’eeneb’ li k’ab’a’ej bAnti-Nefi-Lehi, ke’eek’asiik xb’aaneb’ laj Amalekita ut xb’aaneb’ laj Amulonita chi josq’o’k rik’ineb’ li ras riitz’ineb’.
Ut q’axal kiniman lix kaqaleb’ xch’ool choq’ reheb’, jo’kan naq ke’xtikib’ xpo’resinkil xch’ool rik’in lix reyeb’, jo’kan naq ink’a’ chik ke’raj naq taawanq a’an choq’ rey; jo’kan naq ke’xchap xk’anjeleb’aal re pleet chiru li tenamit aj Anti-Nefi-Lehi.
Anajwan li rey kixq’axtesi li awa’b’ejihom sa’ xb’een li ralal, ut aj Anti-Nefi-Lehi kixk’e choq’ xk’ab’a’ a’an.
Ut kikam li rey sa’ li chihab’ ajwi’ a’an naq yookeb’ laj Lamanita chixkawresinkil rib’ re xpleetinkil lix tenamit li Dios.
Anajwan naq laj Ammon ut eb’ li ras riitz’in ut chixjunileb’ li ke’taqe’ chaq rochb’een ke’rileb’ laj Lamanita chixkawresinkil rib’ re xsachb’aleb’ li ras riitz’ineb’, xkoheb’ sa’ li ch’och’ Midian, ut aran laj Ammon kixk’uleb’ chixjunil lix komon; ut elenaqeb’ chaq aran, ke’wulak sa’ li ch’och’ Ismael re te’xk’uub’ xna’leb’ sa’ akomonil rik’in laj Lamoni ut rik’in ajwi’ laj Anti-Nefi-Lehi li ras, chirix k’a’ru te’xb’aanu re xkolb’al rib’ chiruheb’ laj Lamanita.
Anajwan maajun aamej kiwan sa’ xyanq chixjunil li tenamit li ke’jale’ chaq xch’ool choq’ re li Qaawa’ li tixchap xk’anjeleb’aal re pleet chiruheb’ li ras riitz’in; relik chi yaal, ink’a’ ke’raj yal ta xkawresinkil rib’ choq’ re li pleet; relik chi yaal, ut jo’kan ajwi’ lix rey kixtaqlaheb’ naq moko te’xb’aanu ta.
Anajwan, a’in li aatin kixye reheb’ li tenamit chirix li na’leb’ a’an: Ninb’antioxi chiru lin Dios, ex intenamit raarookex inb’aan, naq li qanimla Dios rik’in xchaab’ilal kixtaqlaheb’ li qas qiitz’in a’in aj Nefita qik’in re jultikank aatin chiqu, ut re xq’unb’esinkil li qach’ool chirix li ana’leb’ kanab’anb’il chaq xb’aaneb’ li qayuwa’ aj maak.
Ut k’ehomaq reetal, ninb’antioxi chiru lin nimla Dios naq kixk’e qe jun raqal lix Musiq’ re taaq’uno’q li qach’ool, ut xb’aan a’an koo’ok chiraatinankil qib’ rik’ineb’ li qas qiitz’in a’in aj Nefita.
Ut k’ehomaq reetal, ninb’antioxi ajwi’ chiru lin Dios, naq rik’in xtikib’ankil raatinankil qib’ rik’ineb’ xq’unb’esiik li qach’ool chirix li aqamaak, ut li k’iila kamsink kiqab’aanu chaq.
Ut ninb’antioxi ajwi’ chiru lin Dios, relik chi yaal, lin nimla Dios, naq a’an xk’e qe naq taaruuq taqajal qak’a’uxl chirix li k’a’aq re ru a’in, ut jo’kan ajwi’ naq axkuy qamaak chirix li k’iila maak ut kamsink a’an li kiqab’aanu chaq, ut xrisi sa’ qach’ool li bmaak kiwan chaq sa’ qab’een, sa’ xk’ab’a’ lix k’ulub’ejil li Ralal.
Ut anajwan k’ehomaq reetal, ex was wiitz’in, rik’in naq ra chi sa (xb’aan naq laa’o chaq li q’axal sachenaq reheb’ chixjunil li winq) naq kooru chixjalb’al qak’a’uxl chirix chixjunil li qamaak ut li k’iila kamsink kilajqab’aanu, ut naq kiru chiqu naq li Dios akirisi chaq a’an sa’ li qach’ool, xb’aan naq ra chi sa naq tz’aqal lix jalb’al qak’a’uxl chiru li Dios re naq a’an taarisi li qatz’ajnil— Anajwan, ex was wiitz’in q’axal raarookex inb’aan, rik’in naq li Dios kirisi li qatz’ajnil, ut ak saq saq chik ru li qayok’leb’ ch’iich’, chi jo’kan miqatz’ajni chik li qayok’leb’ ch’iich’ rik’in xkik’eleb’ li qas qiitz’in.
Relik chi yaal, ninye eere, ink’a’, chiqak’uula b’an li qayok’leb’ ch’iich’ re naq moko tz’ajninb’ilaq ta rik’in xkik’eleb’ li qas qiitz’in; xb’aan naq maare wi taqatz’ajni wi’chik li qayok’leb’ ch’iich’ ink’a’ chik te’ruuq chi ach’aje’q chi saq saq ru rik’in xkik’el li Ralal li qanimla Dios, li taahoye’q choq’ re xtojb’al rix li qamaak.
Ut li nimla Dios kiruxtaana qu, ut kixk’e chiqanaw li k’a’aq re ru a’in re naq ink’a’ too’oso’q; relik chi yaal, ut kixk’e chiqanaw li k’a’aq re ru a’in chi junxilaj, xb’aan naq naxra li aqaam jo’ chanru ajwi’ naxraheb’ li qalal qak’ajol, jo’kan ut, rik’in li ruxtaan, a’an nokorula’ani rik’ineb’ lix anjel, re naq li bk’uub’anb’il na’leb’ re li kolb’a-ib’ nawb’ilaq qab’aan laa’o jo’ chanru xb’aaneb’ li tasal tenamit li toj te’chalq.
Aay, k’a’jo’ li ruxtaan li qaDios!
Anajwan ut k’ehomaq reetal, rik’in naq ra chi sa naq kiqak’ul risinkil li qatz’ajnil chiqix chaq, ut li qayok’leb’ ch’iich’ saq saq chik ru, chiqamuqeb’ re te’kanaaq chi saq saq ru, re xch’olob’ankil xyaalal chiru li qaDios sa’ roso’jik li kutan, malaj sa’ li kutan naq took’ame’q chi xaqliik chiru a’an re taaraqe’q aatin chiqix, naq ink’a’ xqatz’ajni li qayok’leb’ ch’iich’ rik’in xkik’eleb’ li qas qiitz’in chalen chaq naq a’an kixq’axtesi qe li raatin ut kooxch’ajb’ilob’resi rik’in.
Ut anajwan, ex was wiitz’in, wi eb’ li qas qiitz’in te’xsik’ qasachb’al, k’ehomaq reetal, taqamuq li qayok’leb’ ch’iich’, relik chi yaal, taqamuq sa’ xchamal li ch’och’, re naq te’kanaaq chi saq saq ru, re xch’olob’ankil xyaalal naq maajo’q’e kiqoksi, sa’ roso’jik li kutan; ut wi eb’ li qas qiitz’in toohe’xsach, k’ehomaq reetal, atooxik rik’in li qaDios ut tookole’q.
Anajwan ut kik’ulman naq chirix naq li rey kixk’e xraqik li aatin a’in, ut ch’utch’uukeb’ chixjunil li tenamit, ke’xchapeb’ lix yok’leb’ ch’iich’, ut chixjunil li k’anjeleb’aal li neke’oksiman re xhoyb’al xkik’eleb’ li winq, ut ake’xmuqeb’ sa’ xchamal li ch’och’.
Ut a’in ke’xb’aanu, xb’aan naq sa’ xch’ooleb’ a’an naxch’olob’ xyaalal chiru li Dios, ut chiruheb’ ajwi’ li winq, naq amaajo’q’e chik te’roksi li k’anjeleb’aal re pleet re xhoyb’al xkik’eleb’ li winq; ut a’in ke’xb’aanu, rik’in xch’olob’ankil ut bxk’uub’ankil sumwank rik’in li Dios, naq jo’ ruuchil xhoyb’al xkik’eleb’ li ras riitz’ineb’, cte’xq’axtesi b’an xyu’ameb’; ut jo’ ruuchil li maq’ok chiru junaq ras riitz’in, te’k’ehoq b’an re; ut jo’ ruuchil xnumsinkil lix kutaneb’ sa’ q’emal, te’k’anjelaq b’an chi numtajenaq rik’ineb’ li ruq’.
Ut chi jo’kan naqil, naq jo’q’e ke’k’ame’ laj Lamanita a’in chixpaab’ankil ut chixnawb’al li yaal, axaqxookeb’ chi kaw, ut te’xk’ul xb’een wa li kamk re naq ink’a’ te’xb’aanu li maak; ut chi jo’kan naqil naq ke’xmuq lix k’anjeleb’aal re tuqtuukilal, malaj ut ke’xmuqeb’ lix k’anjeleb’aal re pleet, choq’ re li tuqtuukilal.
Ut kik’ulman naq eb’ li ras riitz’ineb’ aj Lamanita, ke’xkawresi rib’ choq’ re pleetik, ut ke’taqe’ sa’ li ch’och’ Nefi choq’ re xsachb’al li rey, ut xk’eeb’al jalan chik sa’ xna’aj, ut jo’kan ajwi’ re xsachb’aleb’ chaq sa’ li ch’och’ li tenamit aj Anti-Nefi-Lehi.
Anajwan naq eb’ li tenamit ke’ril naq chalkeb’ re sa’ xb’eeneb’, xkoheb’ chixk’ulb’aleb’, ut ake’xhupub’ rib’ chiruheb’ chi ch’och’, ut ke’ok chixpatz’b’al xk’ab’a’ li Qaawa’; ut chi jo’kan yookeb’ naq ke’ok laj Lamanita chi t’ane’k sa’ xb’eeneb’, ut ke’ok chixkamsinkileb’ rik’in li yok’leb’ ch’iich’.
Ut chi jo’kan, chi ma’ani naxyal ru rik’ineb’, ke’xkamsi jun mil rik’in oob’ reheb’; ut naqanaw naq osob’tesinb’ileb’, xb’aan naq xikenaqeb’ chi wank rik’in lix Dios.
Anajwan naq ke’ril laj Lamanita naq eb’ li ras riitz’in moko te’eeleliq ta chiru li yok’leb’ ch’iich’, chi moko te’risi rib’ sa’ li nim chi moko sa’ li tz’e, naq te’xyokob’ b’an rib’ ut ate’oso’q, rik’in xnimankil ru li Dios naq yookeb’ ajwi’ chi oso’k rub’el li yok’leb’ ch’iich’— Anajwan naq ke’ril laj Lamanita a’in, ake’xkanab’ xkamsinkileb’; ut wankeb’ naab’al li bke’niman xch’ool sa’ xk’ab’a’eb’ li ras riitz’in li t’anenaqeb’ rub’el li yok’leb’ ch’iich’, xb’aan naq ke’xjal xk’a’uxl rik’in li k’a’aq re ru ke’xb’aanu chaq.
Ut kik’ulman naq ke’xtz’eq lix k’anjeleb’aal re pleet, ut ink’a’ chik ke’xchap, xb’aan naq ke’raho’ xb’aaneb’ li kamsink ke’xb’aanu chaq; ut ke’xkub’si rib’ chanchaneb’ ajwi’ li ras riitz’ineb’, ke’xkanab’ rib’eb’ chiru li ruxtaaneb’ li ani taqsinb’ileb’ lix tel re xkamsinkileb’.
Ut kik’ulman naq li rajlankileb’ li ke’xjunaji rib’ rik’in lix tenamit li Dios sa’ li kutan a’an, kixq’ax ru rajlankileb’ li ke’kamsiik, ut tiikeb’ xch’ool li ani ke’kamsiik, jo’kan naq moko nawiib’an ta qach’ool naq ake’kole’.
Ut maajun winq aj maak kikamsiik sa’ xyanqeb’; a’b’an numenaq jun mil li ke’k’ame’ chixnawb’al chirix li yaal; chi jo’kan naqil naq k’iila apaay chan ru naq li Qaawa’ nak’anjelak re taa’uxq xkolb’al lix tenamit.
Anajwan lix k’ihaleb’ lix komoneb’ laj Lamanita li ke’kamsink chaq re xnaab’alileb’ li ras riitz’in, a’aneb’ aj Amalekita ut aj Amulonita, ut lix k’ihaleb’ a’an wankeb’ jo’ chanru axk’anjelileb’ laj bNehoril.
Anajwan, sa’ xyanqeb’ li ke’xjunaji rib’ rik’in lix tenamit li Qaawa’, amaajun wan xkomoneb’ laj Amalekita ut laj Amulonita, chi moko ani wan sa’ xk’anjelil laj Nehor; a’aneb’ b’an tz’aqal ralal xk’ajoleb’ laj Laman ut laj Lemuel.
Ut chi jo’kan naru naqak’e reetal chi saqen ru, naq chirix naq jun tenamit akutanob’resinb’il jun sutaq xb’aan lix Musiq’ li Dios, ut wanjenaq xnimal bxna’leb’ chirix li k’a’aq re ru re li tiikilal, ut chirix a’an cneke’xjalb’ehi rib’ sa’ li maak ut li q’etok aatin, q’axal wi’chik kaw neke’kana, ut chi jo’kan dq’axal wi’chik ink’a’ us lix wanjikeb’ chiru wi maajun wa xnawomeb’ chaq li k’a’aq re ru a’in.
 Ut k’ehomaq reetal, kik’ulman anajwan naq eb’ laj Lamanita a’an q’axal wi’chik ke’chal xjosq’il xb’aan naq ke’xkamsiheb’ chaq li ras riitz’ineb’, jo’kan naq ke’xxaqab’ aatin naq te’reeqaju sa’ xb’eeneb’ laj Nefita; ut ink’a’ chik ke’xsik’ xkamsinkil li tenamit aj aAnti-Nefi-Lehi sa’ li kutan a’an.
Ke’xk’am b’an lix teepeb’ aj pleet ut xkoheb’ sa’eb’ lix nub’aal li ch’och’ Tzarahemla, ut ke’t’ane’ sa’ xb’eeneb’ li tenamit li wankeb’ sa’ li ch’och’ Ammonihah ut ake’xsacheb’.
Ut chirix a’an ke’wan sa’ k’iila pleet rik’ineb’ laj Nefita, sa’ li ke’alinasiik wi’ ut ke’kamsiik.
Ut sa’ xyanqeb’ laj Lamanita li kamsinb’ileb’ wankeb’ ka’ch’in chik ma chixjunileb’ li ariyajil laj Amulon ut eb’ lix komon, a’aneb’ chaq laj tij re laj Noe, ut ke’kamsiik xb’aan ruq’eb’ laj Nefita; Ut li rela’eb’, chirix naq ke’eelelik sa’ li yamyookil ch’och’ sa’ releb’ saq’e, ut chirix xmaq’b’al wankilal ut awa’b’ejil sa’ xb’eeneb’ laj Lamanita, chirix xk’eeb’al chi aoso’k rik’in xam naab’al reheb’ laj Lamanita xb’aan xpaab’ahomeb’— Xb’aan naq naab’al areheb’, chirix xnumsinkil naab’al li sachk ut k’iila ch’a’ajkilal, ke’ok chi eek’asiik xch’ool sa’ xjultikankil reheb’ li baatin li ke’xjultika chaq laj Aaron ut eb’ lix komon sa’ xch’och’eb’; jo’kan naq ke’ok chixkanab’ankil xpaab’ankil li cna’leb’ kanab’anb’il chaq reheb’ xb’aaneb’ lix yuwa’, ut ke’ok chixpaab’ankil li Qaawa’, ut naq a’an kixk’e nimla wankilal reheb’ laj Nefita; ut chi jo’kan wankeb’ naab’al reheb’ li ke’jale’ xch’ool sa’ li yamyookil ch’och’.
Ut kik’ulman naq eb’ laj taqlanel a’an li rela’eb’ ralal xk’ajol laj aAmulon ke’xk’eheb’ chi bkamsiik, relik chi yaal, chixjunileb’ li ke’paab’an re li k’a’aq re ru a’in.
Anajwan xb’aan li kamsink a’in naab’al reheb’ li ras riitz’in ke’eek’asiik chi josq’o’k; ut ki’ok chi wank wech’ok-ib’ sa’ li yamyookil ch’och’; ut eb’ laj Lamanita ke’ok achixyoob’aleb’ li riyajil laj Amulon ut eb’ lix komon ut ke’ok chixkamsinkileb’; ut eb’ a’an ke’eelelik chiru li yamyookil ch’och’ sa’ releb’ saq’e.
Ut k’ehomaq reetal, neke’yohe’ toj sa’ li kutan a’in xb’aaneb’ laj Lamanita.
Chi jo’kan kik’ehe’ chi uxmank li raatin laj Abinadi, li kixye chirix riyajileb’ laj tij li ke’xk’e chixnumsinkil li kamk rik’in xam.
Xb’aan naq a’an kixye reheb’: Li k’a’ru ateeb’aanu we taawanq choq’ reetalil li k’a’aq re ru toj taachalq.
Anajwan ut laj Abinadi a’an li xb’een li kik’uluk re li akamk rik’in xam xb’aan xpaab’ankil li Dios; anajwan a’in xyaalalil li kixye, naq naab’al te’xk’ul li kamk rik’in xam, jo’ chanru li kixk’ul a’an.
Ut kixye reheb’ laj tij re laj Noe naq eb’ li riyajil te’xk’eheb’ naab’al chi kamsiik, jo’ chanru ajwi’ li ki’ux re a’an, ut naq eb’ a’an te’jek’iiq chi najt ut te’kamsiiq, jo’ chanru jun li karneer li maak’a’ aj ilol re, na’alinasiik ut nakamsiik xb’aaneb’ li k’iche’ xul; anajwan ut k’ehomaq reetal, xk’ute’ naq yaal li aatin a’in, xb’aan naq ke’alinasiik xb’aaneb’ laj Lamanita, ut ke’yohe’, ut ke’sak’e’.
Ut kik’ulman naq chirix naq ke’ril laj Lamanita naq ink’a’ ke’ru chi numtaak sa’ xb’eeneb’ laj Nefita ke’sutq’i sa’ xch’och’eb’ a’an; ut naab’al reheb’ ke’q’axonk chi wank sa’ li ch’och’ Ismael ut li ch’och’ Nefi, ut ke’xjunaji rib’ rik’in lix tenamit li Dios, a’aneb’ li tenamit aj aAnti-Nefi-Lehi.
Ut eb’ a’an ake’xmuq ajwi’ lix k’anjeleb’aal re pleet, jo’ chanru ke’xb’aanu chaq li ras riitz’ineb’, ut ke’ok choq’ jun tenamit tiik xch’ool; ut ke’b’eek sa’ xb’e li Qaawa’, ut k’eek’ookeb’ xch’ool chixpaab’ankil lix taqlahom ut lix k’uub’anb’il aatin.
Relik chi yaal, ut ke’xpaab’ lix chaq’rab’ laj Moises; xb’aan naq ki’ajman ru naq toj te’xpaab’ lix chaq’rab’ laj Moises, xb’aan naq toj maji’ natz’aqlok ru chixjunil.
A’b’anan, us ta wan lix achaq’rab’ laj Moises, ke’ril chi uub’ej lix k’ulunik li Kristo, ut ke’xk’oxla naq lix chaq’rab’ laj Moises a’an jun breetalil lix k’ulunik, ut ke’xpaab’ naq tento te’xpaab’ li ck’utb’il b’aanuhom a’an toj tixtaw xq’ehil naq a’an taak’utb’esiiq chiruheb’.
Anajwan moko ke’xk’oxla ta naq li akolb’a-ib’ nachal xb’aan bxchaq’rab’ laj Moises; a’b’an lix chaq’rab’ laj Moises kik’anjelak re xkawob’resinkil lix paab’aaleb’ chirix li Kristo; ut chi jo’kan ke’xk’uula jun cxyo’onihomeb’ rik’in li paab’aal, choq’ re li kolb’a-ib’ re junelik, rik’in xkanab’ankil rib’ chiru li musiq’ej re profeetil aatin, li na’aatinak chirix li k’a’aq re ru a’an li toj taachalq.
Ut anajwan k’ehomaq reetal, laj Ammon, ut laj Aaron, ut laj Omner, ut laj Himni, ut eb’ lix komon ke’saho’ sa’ xch’ool chi numtajenaq, xb’aan li usaak li ke’xk’ul chaq sa’ xyanqeb’ laj Lamanita, rik’in rilb’al naq li Qaawa’ kixk’e chaq reheb’ jo’ chanru lix atijeb’, ut naq kixtz’aqob’resi ru li raatin chiruheb’ sa’ li junq raqal.
 Ut anajwan, a’in li raatin laj Ammon reheb’ lix komon, li naxye chi jo’ka’in: Ex was wiitz’in ut ex inkomon, k’ehomaq reetal ninye eere, k’a’jo’ naq wan rajb’al naq taasaho’q qach’ool; xb’aan naq ma kiru tab’i’ kiqak’oxla naq akoo’el chaq sa’ li ch’och’ Tzarahemla naq li Dios tixk’e chaq qe xninqal li osob’tesink a’in?
Ut anajwan, ninpatz’, k’a’ru li ninqi osob’tesink kixk’e sa’ qab’een?
Ma naru nekeye?
K’ehomaq reetal, tinchaq’oq choq’ eere, xb’aan naq eb’ li qas qiitz’in aj Lamanita ke’wan chaq sa’ q’ojyin, relik chi yaal, toj sa’ li jul q’axal q’ojyin xsa’, a’b’an k’ehomaq reetal jo’ ak’ihaleb’ li k’amb’ileb’ chirilb’al lix sachb’a-ch’oolejil saqen li Dios!
A’in ut li osob’tesink li k’eeb’il sa’ qab’een, naq oksinb’ilo choq’ bk’anjeleb’aal sa’ ruq’ li Dios re xk’eeb’al chi uxmank li nimla k’anjel a’in.
K’ehomaq reetal, eb’ a’an chi amil neke’saho’ sa’ xch’ool, ut k’amb’ileb’ sa’ xkorral li Dios.
K’ehomaq reetal, q’an ru naq kiwan li aawimq, ut osob’tesinb’ilex, xb’aan naq kech’ik lee bsetleb’ ch’iich’, ut kexq’olok rik’in xnimal lee metz’ew, relik chi yaal, chiru chixjunil li kutan kexk’anjelak; ut k’ehomaq reetal li rajlankil lee cq’olom!
Ut eb’ a’an te’xoke’q sa’ li xokleb’aal re naq ink’a’ te’sachq.
Relik chi yaal, moko te’rume’q ta xb’aan li kaq-sut-iq’ sa’ roso’jik li kutan; relik chi yaal, chi moko t’anlenb’ilaqeb’ xb’aaneb’ li sut iq’; naq taachalq b’an li akaq-sut-iq’ xokb’ilaqeb’ sa’ junajil sa’ xna’ajeb’, re naq ink’a’ taaruuq taa’ok li kaq-sut-iq’ rik’ineb’; relik chi yaal, chi moko te’tiikisiiq xb’aaneb’ li kawil iq’ a’ yaal b’ar naraj xk’amb’aleb’ laj xik’ ilonel.
K’ehomaq b’an reetal, wankeb’ sa’ ruq’ li Qaawa’ re li aq’olom, ut eechaninb’ileb’ xb’aan; ut a’an btixwaklesiheb’ sa’ roso’jik li kutan.
Usilanb’ilaq taxaq xk’ab’a’ li qaDios; achoob’ichanq re xnimankil ru, relik chi yaal, bchoob’antioxinq re lix santil k’ab’a’, xb’aan naq a’an naxk’anjela li tiikilal chi junelik.
Xb’aan naq wi ta ink’a’ xootaqe’ chaq sa’ li ch’och’ Tzarahemla, eb’ li qas qiitz’in a’in q’axal raarookeb’ qab’aan, li q’axal koohe’xra ajwi’ laa’o, toj yot’b’ilaqeb’ raj rik’in axik’b’al qilb’al, relik chi yaal, ut ink’a’ ajwi’ raj ke’xnaw ru li Dios.
Ut kik’ulman naq chirix naq laj Ammon kixye li aatin a’in, laj Aaron li ras kixch’iila, ut kixye: At Ammon, ninxuwa naq k’amb’ilat xb’aan xsahil aach’ool chixnimankil aawib’.
A’b’an laj Ammon kixye re: Moko aninnima ta wib’ rik’in inmetz’ew laa’in, chi moko rik’in xchaab’ilal inna’leb’; a’b’anan k’ehomaq reetal, numtajenaq bxsahil inch’ool, relik chi yal, lin ch’ool nujenaq rik’in xsahil, ut taasaho’q inch’ool rik’in inDios.
Relik chi yaal, ninnaw naq laa’in maak’a’ nin’ok wi’; chirix inmetz’ew, q’unin; jo’kan naq moko injunes ta atinnima wib’; tinnima b’an wib’ rik’in lin Dios, xb’aan naq sa’ bxmetz’ew a’an tinruuq chixb’aanunkil chixjunil li k’a’aq re ru; relik chi yaal, k’ehomaq reetal, k’iila xninqal ru sachb’a-ch’oolej kiqak’anjela sa’ li ch’och’ a’in, li taqanima wi’ ru lix k’ab’a’ chi junelik.
K’ehomaq reetal jo’ k’ihal chi mil reheb’ li qas qiitz’in kirach’ab’ chaq chiru xrahil axb’alb’a; ut k’amb’ileb’ bchixb’ichankil li rahok li natojok ix, ut a’in xb’aan lix wankilal li raatin li wan qik’in, jo’kan ut, ma ink’a’ tab’i’ wan nimla ajom naq taasaho’q qach’ool?
Relik chi yaal, wan ajom naq taqanima ru chi junelik, xb’aan naq a’an li Dios Q’axal Taqenaq, ut xrach’ab’eb’ li qas qiitz’in chiru lix ab’ak’leb’ ch’iich’ li xb’alb’a.
Relik chi yaal, sutsuukeb’ chaq rik’in q’ojyin ut sache’k, li junelik wan; a’b’an k’ehomaq reetal, a’an kixk’ameb’ sa’ lix asaqen li junelik taakanaaq, relik chi yaal, sa’ li kolb’a-ib’ junelik taakanaaq; ut sutsuukeb’ xb’aan xnaab’alil lix rahom li maak’a’ xjuntaq’eetankil; relik chi yaal, ut wanjenaqo choq’ k’anjeleb’aal sa’ ruq’ a’an re xb’aanunkil li xnimal ru ut sachb’a-ch’oolejil k’anjel a’in.
Jo’kan ut, achiqanimahaq qaloq’al, relik chi yaal, btaqanima qaloq’al rik’in li Qaawa’; relik chi yaal, taasaho’q qach’ool, xb’aan naq numtajenaq xsahil qach’ool; relik chi yaal, taqanima ru li qaDios chi junelik.
K’ehomaq reetal, ani tab’i’ taaruuq chixnimankil xloq’al rik’in li Qaawa’ toj reetal naq ink’a’ chik na’ajman?
Relik chi yaal, ani tab’i’ taaruuq chixyeeb’al chi numtajenaq resil lix nimal ru xwankil, ut resil li cruxtaan, ut resil xnajtil li royb’enihom choq’ reheb’ li ralal xk’ajoleb’ li winq?
K’ehomaq reetal, ninye eere, moko naru ta ninye yal ta jun miin raqal li naweek’a.
Ani raj kiru chi k’oxlank re naq li qaDios kiwan ta xnimal ruxtaan re raj qaxokb’al chaq chiru li xuwajelil, li maak ut li tz’ajnil koowan wi’ chaq?
K’ehomaq reetal, koxoo’elq toj rik’in josq’il, rik’in xyeechi’inkil ninqi rahilal re axsachb’al lix iglees.
Jo’kan ut, k’a’ put naq ink’a’ kooxq’axtesi chiru jun li xuwajel sache’k, relik chi yaal, k’a’ut naq ink’a’ kixkanab’ li yok’leb’ ch’iich’ re lix raqb’a-aatin chi t’ane’k sa’ qab’een, ut chixsachb’al li qayo’onihom chi junelik?
Aay, li waam chanchan naq na’eelelik rik’in xk’oxlankil.
K’ehomaq reetal, moko kixk’anjela ta lix raqb’a-aatin sa’ qab’een; rik’in b’an xnimal li ruxtaan kooxnumsi chixb’een li ajul a’an li junelik taawanq re kamk ut rahilal, toj sa’ lix kolb’al li qaam.
Ut anajwan k’ehomaq reetal, ex was wiitz’in, k’a’ru chi aruchich’och’il winq wan li nanawok re li k’a’aq re ru a’in?
Ninye eere, maajun wan li bnanawok re li k’a’aq re ru a’in, ka’ajwi’ li yot’b’il xch’ool.
Relik chi yaal, li ani anaxjal xk’a’uxl ut naxk’anjela li bpaab’aal, ut na’uuchin rik’in chaab’il k’anjel ut junelik natijok chi ink’a’ naxkanab’—re xkomon a’an k’eeb’il xnawb’al lix cmuqmuukil na’leb’ li Dios; relik chi yaal, re xkomon a’an k’eeb’ilaq xk’utb’esinkil li k’a’aq re ru maajun wa k’utb’esinb’il; relik chi yaal, ut k’eeb’ilaq re xkomon a’an xk’amb’al li aamej chi mileb’ sa’ li jalb’a-k’a’uxlej, jo’ chanru ajwi’ xk’ehe’ qe laa’o xk’amb’aleb’ li qas qiitz’in a’in sa’ li jalb’a-k’a’uxlej.
Anajwan ma jultik eere, ex was wiitz’in, naq kiqaye reheb’ li qas qiitz’in sa’ li ch’och’ Tzarahemla, xik qe taqe’q sa’ li ch’och’ Nefi, re jultikank aatin chiruheb’ li qas qiitz’in aj Lamanita, ut koohe’xse’e?
Xb’aan naq ke’xye qe: Ma nekek’oxla tab’i’ naq texruuq chixk’amb’aleb’ laj Lamanita chixnawb’al li yaal?
Ma nekek’oxla tab’i’ naq texruuq chixq’unb’esinkileb’ xch’ool laj Lamanita chirix naq moko yaal ta li ana’leb’ kanab’anb’il chaq xb’aaneb’ lix yuwa’eb’, naq a’aneb’ jun tenamit bjipeb’ tz’aqal xch’ooleb’; li neke’saho’ raameb’ rik’in xhoyb’al li kik’; li numsinb’ileb’ xkutan rik’in li maa’usilal q’axal nim; ut lix b’eheb’, a’an xb’ehil aj q’etol aatin chalen chaq sa’ xtiklajik?
Anajwan ex was wiitz’in, jultik eere naq jo’ka’in chaq li raatineb’.
Ut jo’kan ajwi’ ke’xye: Chiqachap qak’anjeleb’aal re pleet chiruheb’, re taqasacheb’ chaq rochb’een lix maa’usilaleb’ sa’ li ch’och’, maare anchal tole’numtaaq sa’ qab’een ut toohe’xsach.
A’b’anan k’ehomaq reetal, ex was wiitz’in raarookex inb’aan, koochal sa’ li yamyookil ch’och’ moko re ta xsachb’aleb’ li qas qiitz’in, re b’an naq maare tooruhanq chixkolb’al junjunq reheb’ li raam.
Anajwan naq luktajenaq li qach’ool, ut naq ok raj qe chi sutq’iik, k’ehomaq reetal, li Qaawa’ akixk’ojob’ qach’ool ut kixye: Ayuqex sa’ xyanqeb’ lee ras eeriitz’in aj Lamanita, ut numsihomaq rik’in bkuyuk lee cch’a’ajkilal, ut laa’in texink’e chi usaak.
Ut anajwan k’ehomaq reetal, koochal, ut koowulak sa’ xyanqeb’; ut kiwan qakuyum sa’ li rahilal kiqak’ul, ut kiqanumsi li k’iila paay xtoq’ob’al li qu; relik chi yaal, ut koowulak sa’ li junjunq chi ochoch, ut kiqakanab’ qib’ chiru li ruxtaan li ruchich’och’—moko ka’aj ta wi’ chiru ruxtaan li ruchich’och’, chiru aj b’an wi’ li ruxtaan li Dios.
Ut koo’ok sa’ rochocheb’ ut kiqatzoleb’, ut kiqatzoleb’ sa’eb’ lix b’e; relik chi yaal, ut kiqatzoleb’ chiruheb’ lix tzuul; ut koo’ok ajwi’ sa’ lix santil ochocheb’ ut lix ch’utleb’aaleb’ ut kiqatzoleb’; ut koo’isiik chaq, ut koo’eetz’uuk, ut koochuub’aak, ut koosak’e’ chixk’atq li qe; ut kookute’ chi pek, ut kook’ame’ ut koob’ak’e’ rik’in kawil k’aam, ut kootz’ape’ sa’ tz’alam; ut rik’in xwankil ut xchaab’ilal xna’leb’ li Dios kookole’ wi’chik.
Ut kiqanumsi li k’iila paay chi ch’a’ajkilal, ut chixjunil a’in, re naq maare toowanq choq’ k’anjeleb’aal re xkolb’al junaq aamej; ut kiqak’oxla naq numtajenaqaq axsahil qach’ool wi taawanq anihaq tooruuq tana’ chi k’anjelak re xkolb’al.
Anajwan k’ehomaq reetal, naru noko’ilok ut naqil li x’uuchin wi’ li qak’anjel; ut ma ka’ch’in rajlankileb’?
Ninye eere, Ink’a’, ak’iheb’ b’an; relik chi yaal, ut naru naqak’e reetal lix anchalileb’ xch’ool, xb’aan lix rahomeb’ choq’ reheb’ li ras riitz’ineb’ ut choq’ qe ajwi’ laa’o.
Xb’aan naq k’ehomaq reetal, q’axal wi’chik te’raj axmayejankil lix yu’ameb’ chiru risinkil xyu’am li xik’ na’ilok reheb’; ut bke’xmuq lix k’anjeleb’aal re pleet sa’ xchamal li ch’och’, xb’aan xrahomeb’ choq’ reheb’ li ras riitz’ineb’.
Ut anajwan k’ehomaq reetal ninye eere, ma wanjenaq tab’i’ xkomon xnimal li rahok a’in sa’ chixjunil li ch’och’?
K’ehomaq reetal, ninye eere, Ink’a’, moko wanjenaq ta, chi moko sa’ xyanqeb’ ta laj Nefita.
Xb’aan naq k’ehomaq reetal, eb’ a’an te’xchap li k’anjeleb’aal re pleet chiruheb’ li ras riitz’ineb’; moko te’xkanab’ ta rib’ chi kamsiik.
A’b’anan k’ehomaq reetal jo’ k’ihaleb’ a’in ke’xq’axtesi xyu’ameb’; ut naqanaw naq xikenaqeb’ rik’in lix Dios, xb’aan lix rahomeb’ ut xb’aan naq xik’ neke’ril li maak.
Anajwan ma maak’a’ tab’i’ rajb’al naq taasaho’q qach’ool?
Relik chi yaal, ninye eere, maajun wa wanjenaqeb’ li winq li wan xnimal rajb’al re te’saho’q xch’ool jo’ laa’o, chalen chaq naq kitikla li ruchich’och’; relik chi yaal, ut numtajenaq xsahil inch’ool, toj reetal ninnima wib’ rik’in lin Dios; xb’aan naq a’an wan rik’in chixjunil li awankilal, chixjunil li chaab’il na’leb’, ut chixjunil li na’leb’ank; a’an bnaxtaw xyaalal chixjunil li k’a’aq re ru, ut a’an jun Dios caj uxtaan, toj sa’ li kolb’a-ib’, choq’ reheb’ li te’xjal xk’a’uxl ut te’paab’anq re lix k’ab’a’.
Anajwan wi nimank-ib’ a’in, tinnima ajwi’ wib’; xb’aan naq a’in lin yu’am ut lin saqen, xsahil lin ch’ool ut lin kolb’al, ut li tojb’il wi’ wix chiru li rahilal li junelik taawanq.
Relik chi yaal, osob’tesinb’il xk’ab’a’ lin Dios, li xk’oxlank re li tenamit a’in, a’an jun aruq’ lix toon che’ re Israel, ut sachenaq chaq chiru xtoonal sa’ jun jalanil ch’och’; relik chi yaal, ninye, osob’tesinb’ilaq taxaq xk’ab’a’ lin Dios, li xk’oxlank qe laa’o, aj bb’ehenel sa’ jun jalanil ch’och’.
Anajwan ex was wiitz’in, naqil naq li Dios naxk’oxla li junjunq chi atenamit, sa’ b’araq chi ch’och’ wankatqeb’ wi’; relik chi yaal, naxk’eheb’ sa’ ajl lix tenamit, ut lix sa’ xch’ool aj uxtaan wan sa’ xb’een chixjunil li ruchich’och’.
Anajwan a’in lix sahil inch’ool, ut lin nimla b’antioxihom; relik chi yaal, ut tinb’antioxinq chiru lin Dios chi junelik q’e kutan.
Amen.
 Anajwan kik’ulman naq chirix naq eb’ laj Lamanita a’an, li xkoheb’ chaq chixpleetinkileb’ laj Nefita, ke’xtaw chirix k’iila xyaalomeb’ ru re xsachb’aleb’, naq maak’a’ neke’xra rik’in xsik’b’al xsachb’aleb’, ke’sutq’i wi’chik sa’ li ch’och’ Nefi.
Ut kik’ulman naq eb’ laj Amalekita, sa’ xk’ab’a’ li sachk ke’xk’ul, numtajenaqeb’ xjosq’il.
Ut naq ke’ril naq ink’a’ ke’ru chixsik’b’al reeqaj rik’ineb’ laj Nefita, ke’ok chireek’asinkileb’ li tenamit chi josq’o’k rik’in aras riitz’ineb’, a’ li tenamit aj bAnti-Nefi-Lehi; jo’kan naq ke’ok wi’chik chixsachb’aleb’.
Anajwan li tenamit a’in ajun sut chik ink’a’ ke’raj xchapb’al lix k’anjeleb’aal re pleet, ut ke’xkanab’ rib’ chi kamsiik jo’ chanru li rajomeb’ li xik’ neke’ilok reheb’.
Anajwan naq laj Ammon ut eb’ lix komon ke’ril li k’anjel a’in re sachok sa’ xyanqeb’ li q’axal raarookeb’ xb’aaneb’, ut sa’ xyanqeb’ li q’axal neke’rahok ajwi’ reheb’ a’an—xb’aan naq k’ulb’ileb’ chanchaneb’ li anjel taqlanb’il xb’aan li Dios re xkolb’aleb’ chiru li sache’k li junelik taawanq—jo’kan ut, naq laj Ammon ut eb’ lix komon ke’ril li nimla k’anjel a’in re sachok, ke’eek’asiik xch’ool rik’in xtoq’ob’ankileb’ ru, ut ake’xye re li rey: Chiqach’utub’ xtenamit li Qaawa’ a’in, ut chookub’eeq sa’ li ch’och’ Tzarahemla rik’ineb’ li qas qiitz’in aj Nefita, ut cho’eeleliq chaq sa’ ruq’eb’ li xik’ neke’ilok qe, re naq ink’a’ toosache’q.
A’b’anan li rey kixye reheb’: K’ehomaq reetal, eb’ laj Nefita toohe’xsach, xb’aan li k’iila kamsink ut maak kiqab’aanu reheb’.
Ut laj Ammon kixye: Laa’in tinxik ut tinpatz’oq chiru li Qaawa’, ut wi a’an tixye qe, chexkub’eeq rik’ineb’ li qas qiitz’in, ma texxik?
Ut li rey kixye re: Yaal, wi li Qaawa’ tixye qe ayuqex, tookub’eeq rik’ineb’ li qas qiitz’in, ut toowanq choq’ loq’b’il moos chiruheb’ toj reetal naq taqak’e reheb’ reeqaj li k’iila kamsink ut maak kiqab’aanu reheb’.
A’b’an laj Ammon kixye re: Moko naxk’am ta rib’ rik’in lix chaq’rab’eb’ li qas qiitz’in, li kixaqab’aak chaq xb’aan inyuwa’, naq te’wanq aloq’b’il moos sa’ xyanqeb’; jo’kan ut, chookub’eeq ut chiqakanab’ qib’ chiru li ruxtaaneb’ li qas qiitz’in.
A’ut li rey kixye re: Patz’on rik’in li Qaawa’, ut wi a’an tixye qe ayuqex, tooxik; wi ut ink’a’, too’oso’q sa’ li ch’och’.
Ut kik’ulman naq laj Ammon xko’o ut kipatz’ok chiru li Qaawa’, ut li Qaawa’ kixye re: Isi li tenamit a’in sa’ li ch’och’ a’in, re naq ink’a’ te’oso’q; xb’aan naq laj Satanas k’a’jo’ naq xchapom xch’ooleb’ laj Amalekita, li neke’eek’asink reheb’ laj Lamanita chi josq’o’k rik’ineb’ li ras riitz’ineb’ re xkamsinkileb’; jo’kan ut, ayu chaq sa’ li ch’och’ a’in, ut osob’tesinb’ileb’ li ani wankeb’ sa’ li jun tasal tenamit a’in, xb’aan naq laa’in teb’inkol rix.
Anajwan ut kik’ulman naq laj Ammon xko’o ut kixye re li rey chixjunil li aatin kixye chaq li Qaawa’ re.
Ut ke’xch’utub’ chixjunil lix tenamit, relik chi yaal, chixjunil lix tenamit li Qaawa’, ut ke’xch’utub’eb’ chixjunil lix ketomq ut lix teepeb’ chi xul, ut ke’el chaq sa’ li ch’och’, ut ke’k’ulun sa’ li yamyookil ch’och’ li najachok ru li ch’och’ Nefi rik’in li ch’och’ Tzarahemla, ut ke’wulak chi nach’ rik’in xnub’aal li ch’och’.
Ut kik’ulman naq laj Ammon kixye reheb’: K’ehomaq reetal, laa’in ut eb’ lin komon tooxik sa’ li ch’och’ Tzarahemla, ut laa’ex texkanaaq arin toj toosutq’iiq chaq; ut taqayaleb’ rix xch’ool li qas qiitz’in, ma te’raj naq tex’ok sa’ xch’och’eb’.
Ut naq yoo chi xik laj Ammon sa’ li ch’och’, kik’ulman naq rochb’eeneb’ lix komon kixk’ul laj Alma, aran sa’ li ana’ajej li ak yeeb’il resil; ut k’ehomaq reetal, saheb’ xch’ool chixk’ulb’al rib’eb’.
Anajwan q’axal nim axsahil xch’ool laj Ammon jo’kan naq kinujak; relik chi yaal, kisub’e’ sa’ saho’k ch’oolej xb’aan lix Dios, toj reetal naq bkilukta xmetz’ew, ut ckit’ane’ wi’chik chi ch’och’.
Ma maawa’ ut a’in sahil ch’oolejil chi numtajenaq?
K’ehomaq reetal, a’in li sahil ch’oolejil li maajun nak’uluk re, ka’ajwi’ li nasik’ok re li sahil ch’oolejil chi tz’aqal yot’b’il ut tuulan lix ch’ool.
Anajwan ut, nim chi yaal lix sahil xch’ool laj Alma sa’ xk’ulb’aleb’ li ras riitz’in, ut jo’kan ajwi’ xsahileb’ xch’ool laj Aaron, laj Omner, ut laj Himni, a’b’anan moko kinumta ta xsahileb’ xch’ool a’an sa’ xb’een xmetz’eweb’.
Anajwan ut kik’ulman naq laj Alma kixb’eresiheb’ li ras riitz’in sa’ li ch’och’ Tzarahemla, toj sa’ rochoch a’an.
Ut eb’ a’an xkoheb’ ut ke’xye re li axb’eenil aj raqol aatin chixjunil li k’a’aq re ru ke’xk’ul chaq sa’ li ch’och’ Nefi, sa’ xyanqeb’ li ras riitz’in aj Lamanita.
Ut kik’ulman naq li xb’eenil aj raqol aatin kixtaqla xjek’inkil jun li aatin chiru chixjunil li ch’och’, kiraj xnawb’al xyaab’eb’ xkux li tenamit chirix roksinkil li ras riitz’ineb’, a’aneb’ li tenamit aj Anti-Nefi-Lehi.
Ut kik’ulman naq kichal xyaab’eb’ xkux li tenamit, ut kixye: K’ehomaq reetal, taqaq’axtesi li ch’och’ Jerxon, li wan sa’ releb’ saq’e chire li palaw, li naxlaq’ab’ rib’ rik’in li ch’och’ Naab’alil, li wan sa’ xtz’e li saq’e rik’in li ch’och’ Naab’alil, ut li ch’och’ Jerxon a’in, a’an li ch’och’ taqak’e reheb’ li qas qiitz’in choq’ reechanihomeb’.
Ut k’ehomaq reetal, taqak’ojob’eb’ li qateep aj pleet sa’ xyi li ch’och’ Jerxon ut li ch’och’ Nefi, re taaruuq taqakoleb’ rix li qas qiitz’in sa’ li ch’och’ Jerxon; ut naqab’aanu a’in choq’ reheb’ li qas qiitz’in, sa’ xk’ab’a’ lix xiweb’ chixchapb’al li k’anjeleb’aal re pleet chiruheb’ li ras riitz’ineb’ maare anchal te’xb’aanu li maak; ut kichal xnimal xxiweb’ a’in xb’aan xrahil li jalb’a-k’a’uxlej ke’nume’ wi’, sa’ xk’ab’a’ li k’iila kamsink ke’xb’aanu ut lix xuwajel maa’usilaleb’.
Ut anajwan k’ehomaq reetal, a’in taqab’aanu reheb’ li qas qiitz’in, re te’ruuq chireechaninkil li ch’och’ Jerxon; ut taqak’aak’aleheb’ chiruheb’ li xik’ neke’ilok reheb’ rik’ineb’ li qateep aj pleet, wi eb’ a’an te’xk’e qe jun raqal li k’a’ru reheb’, re qatenq’ankil re taaruuq taqak’e k’a’ru nak’anjelak reheb’ li qateep aj pleet.
Anajwan, kik’ulman naq chirix naq laj Ammon kirab’i a’in, kisutq’i rik’in li tenamit aj Anti-Nefi-Lehi, ut jo’kan ajwi’ laj Alma rochb’een, sa’ li yamyookil ch’och’, b’ar wi’ ke’xyiib’ chaq lix muheb’aal t’ikr, ut kixk’e chixnaweb’ chixjunil li k’a’aq re ru a’in.
Ut laj Alma kixseraq’i ajwi’ reheb’ lix ajalajik chaq xch’ool, rochb’een chaq laj Ammon ut laj Aaron, ut eb’ li ras riitz’in.
Ut kik’ulman naq rik’in a’an kiwan nimla sahil ch’oolejil sa’ xyanqeb’.
Ut ke’kub’e sa’ li ch’och’ Jerxon, ut ke’reechani li ch’och’ Jerxon; ut xtenamit laj Ammon kiyehe’ reheb’ xb’aaneb’ laj Nefita, jo’kan naq ke’nawe’ ru rik’in li k’ab’a’ej a’an chirix chik a’an.
Ut ke’wan sa’ xyanqeb’ lix tenamit laj Nefi, ut ke’k’ehe’ ajwi’ sa’ ajl sa’ xyanqeb’ li tenamit li wankeb’ sa’ lix iglees li Dios.
Ut na’nookeb’ ru xb’aan x’anchalileb’ xch’ool chiru li Dios, ut chiruheb’ ajwi’ li winq; xb’aan naq chi tz’aqal tz’aqal amaak’a’eb’ xb’alaq’il, ut xaqxookeb’ xk’a’uxl sa’ chixjunil li k’a’aq re ru; ut bxaqxookeb’ chi kaw sa’ xpaab’ankil li Kristo, chalen toj sa’ roso’jik.
Ut k’a’jo’ naq xik’ ke’ril xhoyb’al xkik’eleb’ li ras riitz’in; ut maajun wa kiru xq’unb’esinkileb’ xch’ool chixchapb’al li k’anjeleb’aal re pleet chiruheb’ li ras riitz’in; ut maajo’q’e ke’ril li kamk rik’in jun raqalaq chi xiw, xb’aan lix yo’onihomeb’ ut li royb’enihomeb’ chirix li Kristo ut li wakliik chi yo’yo; jo’kan naq li kamk sub’b’il rib’ choq’ reheb’ xb’aan naq q’axb’il ru xb’aan li Kristo.
Jo’kan naq eb’ a’an xb’een wa te’xnumsi li akamk q’axal ra ut xuwajel li kiru chi k’ehe’k sa’ xb’eeneb’ xb’aaneb’ li ras riitz’ineb’, chiru xchapb’al li yok’leb’ ch’iich’ malaj li k’onk’ookil ch’iich’ re xsak’b’aleb’.
Ut chi jo’kan a’aneb’ jun tenamit anchaleb’ xch’ool ut raab’ileb’, jun tenamit q’axal usilanb’ileb’ xb’aan li Qaawa’.
 Anajwan ut kik’ulman naq chirix naq ke’xaqab’aman lix tenamit laj Ammon sa’ li ch’och’ aJerxon, ut kixaqab’aak ajwi’ jun li iglees sa’ li ch’och’ Jerxon, ut ke’k’ojob’aak li teep aj pleet reheb’ laj Nefita sa’ xsutam li ch’och’ Jerxon, relik chi yaal, sa’ chixjunileb’ li nub’aal chixsutam li ch’och’ Tzarahemla; k’ehomaq reetal, eb’ li teep aj pleet reheb’ laj Lamanita ke’xtaaqe chaq li ras riitz’in chiru li yamyookil ch’och’.
Ut chi jo’kan kiwan jun li pleet q’axal nim; relik chi yaal, maajun wa nawb’il ru xkomon a’an sa’ xyanq chixjunil li tenamit sa’ li ch’och’ chalen chaq sa’ li kutan naq laj Lehi ki’el chaq Jerusalen; relik chi yaal, ut lajetq mil reheb’ laj Lamanita ke’kamsiik ut ke’jek’iik chi najt.
Relik chi yaal, ut jo’kan ajwi’ kiwan li kamsiik q’axal nim sa’ xyanq lix tenamit laj Nefi; a’b’anan eb’ laj Lamanita ake’alinasiik ut ke’jek’iik, ut eb’ lix tenamit laj Nefi ke’sutq’i wi’chik sa’ xch’och’eb’.
Ut anajwan a’in jun kutan kiwan wi’ nimla rahil ch’oolejil ut yaab’ak li ki’ab’iman chiru chixjunil li ch’och’, sa’ xyanqeb’ chixjunil lix tenamit laj Nefi— Relik chi yaal, xyaab’eb’ li xmalka’an li ke’yaab’ak xb’aan xb’eelomeb’, ut jo’kan ajwi’ li yuwa’b’ej li ke’yaab’ak xb’aaneb’ li ralal, ut li rab’inb’ej xb’aan li ras riitz’in; relik chi yaal, li ras riitz’in xb’aan li yuwa’b’ej; ut chi jo’kan ki’ab’iman xyaab’ li rahil ch’oolej sa’ xyanqeb’ chixjunil, ke’yaab’ak xb’aaneb’ li rech alaleb’ li ke’kamsiik chaq.
Anajwan ut relik chi yaal naq a’in jun rahil ch’oolejil kutan; relik chi yaal, xq’ehil li rahil ch’oolej, ut xq’ehil naab’al li akuyuk sa’ ut tijok.
Ut jo’kan naraqe’ li ro’laju chihab’ rawa’b’ejileb’ laj raqol aatin sa’ xb’een lix tenamit laj Nefi; Ut a’in resilal laj Ammon ut eb’ lix komon, lix b’eenikeb’ sa’ li ch’och’ Nefi, li rahilal ke’xk’ul sa’ li ch’och’, lix rahileb’ xch’ool, ut lix ch’a’ajkilaleb’, ut lix sahileb’ xch’ool li amaak’a’ xtawb’al xyaalal, ut lix k’ulunikeb’ ut xkolb’aleb’ rix li komon sa’ li ch’och’ Jerxon.
Anajwan ut, li Qaawa’, laj Tojol rixeb’ chixjunil li winq, chirosob’tesihaq chi junelik li raameb’.
Ut a’in resileb’ li pleet ut li wech’ok-ib’ sa’ xyanqeb’ laj Nefita, jo’ ajwi’ li pleet ke’wan wi’ laj Nefita rik’ineb’ laj Lamanita, ut ak raqenaq li ro’laju chihab’ rawa’b’ejileb’ laj raqol aatin.
Ut chirix li xb’een chihab’ toj sa’ li ro’laju xk’ehe’ chi uxmank lix sachlijikeb’ k’iila mil chi yu’amej; relik chi yaal, xk’ehe’ chi ilmank li xuwajelil hoyok kik’.
Ut lix tib’eleb’ k’iila mil yokyookeb’ chi taq’a sa’ li ch’och’, ut lix tib’eleb’ k’iila mil yookeb’ chi aq’aak chi tub’tu chiru lix b’een li ch’och’; relik chi yaal, ut k’iila mil yookeb’ chi byaab’ak xb’aan xsachikeb’ li rech alal, xb’aan naq wan rajom naq te’xxuwa, jo’ chanru lix yeechi’ihom li Qaawa’, naq k’eeb’ileb’ chi wank sa’ li rahilal maak’a’ roso’jik.
A’ut k’iila mil chik raheb’ xch’ool chi yaal xb’aan xsachikeb’ li rech alal, a’b’anan neke’saho’ ut neke’nimob’resiik xch’ooleb’ rik’in xyo’oninkil, ut neke’xnaw ajwi’, jo’ chanru lix ayeechi’ihom li Qaawa’, naq waklesinb’ileb’ chi wank sa’ xnim uq’ li Dios, sa’ jun wanjik re sahil ch’oolejil li maajo’q’e na’oso’.
Ut chi jo’kan naqil chanru xnimal li amoko juntaq’eeteb’ ta wi’ li winq xb’aan li maak ut li q’etok aatin, ut lix wankilal laj tza, li nachal xb’aan xb’alaq’il li bna’leb’ li kixk’uub’ a’an re xra’alenkil xch’ooleb’ li winq.
Ut chi jo’kan naqil li nimla b’oqok re naq te’xyal xq’e li winq chi k’anjelak sa’eb’ li arawimq li Qaawa’; ut chi jo’kan naqil xnimal xyaalal naq wan li rahil ch’oolejil, ut jo’kan ajwi’ naq wan li sahil ch’oolejil—li rahil ch’oolejil xb’aan li kamk ut li sache’k sa’ xyanqeb’ li winq, ut li sahil ch’oolejil xb’aan lix bsaqen li Kristo choq’ re li yu’amej.
 Aay, laa’inaq raj taxaq anjel, ut chiwanq raj taxaq rajom inch’ool, re raj tinxik ut toxin’aatinaq raj rik’in xtrompeet li Dios, rik’in jun xyaab’ kuxej li taachiq’oq raj re li ruchich’och’, ut tinyaab’asi raj li jalb’a-k’a’uxlej re li junjunq chi tenamit!
Relik chi yaal, tinch’olob’ raj chiru li junjunq chi aamej, chanchan rik’in xyaab’ li kaaq, li jalb’a-k’a’uxlej ut li k’uub’anb’il na’leb’ re li tojb’al-ix, naq tento te’xjal xk’a’uxl ut ate’chalq rik’in li qaDios, re naq maak’a’aq chik rahil ch’oolejil chiru chixjunil lix b’een li ch’och’.
A’ut k’ehomaq reetal, winqin, ut ninmaakob’ rik’in li wajom; xb’aan naq tento raj taatz’aqloq we li k’a’aq re ru xjek’i chaq li Qaawa’ choq’ we.
Tento raj naq sa’ li wajom ink’a’ tinsach li kawil aatin taqlanb’il xb’aan jun li Dios tiik xna’leb’, xb’aan naq ninnaw naq a’an nak’ehok reheb’ li winq jo’ chanru li arajomeb’, ma choq’ re li kamk malaj choq’ re li yu’amej; relik chi yaal, ninnaw naq a’an najek’in reheb’ li winq, relik chi yaal, naxtaqla choq’ reheb’ li taqlanb’il aatin li ink’a’ naru xjalb’al, jo’ chanru li brajomeb’ xch’ool, a’ yaal choq’ re li kolb’a-ib’ malaj choq’ re li sache’k.
Relik chi yaal, ninnaw naq li us ut li ink’a’ us chalenaqeb’ chiru chixjunileb’ li winq; ani li moko naxnaw ta b’ar wan li us ut li ink’a’ us maak’a’ xjitb’al; a’b’anan ani ananawok re b’ar wan li us ut li ink’a’ us, re a’an k’eeb’il jo’ chanru li rajom, a’ yaal ma naraj li us malaj li ink’a’ us, li yu’am malaj li kamk, li sahil ch’oolejil malaj li yot’e’k sa’ breek’ob’aal xch’ool.
Anajwan, rik’in ut naq ninnaw li k’a’aq re ru a’in, k’a’ut naq ink’a’ raj tz’aqal chiwu xb’aanunkil li k’anjel li b’oqb’ilin wi’?
K’a’ut naq tinwaj wank choq’ anjel, re taaruuq tin’aatinaq toj sa’ chixjunil lix maril li ruchich’och’?
Xb’aan naq k’ehomaq reetal, li Qaawa’ naxk’e re achixjunileb’ li tenamit, xkomon xtenamit ut braatinob’aal, re xk’utb’al li raatin, relik chi yaal, rik’in xchaab’ilal li na’leb’, chixjunil li cnaxk’oxla naq us naq te’xk’ul; jo’kan ut, naqil naq li Qaawa’ nak’ehok na’leb’ rik’in chaab’ilal, jo’ chanru li k’a’ru tiik ut yaal.
Ninnaw li k’a’ru kinixtaqla wi’ li Qaawa’, ut ninnima inloq’al rik’in.
Moko aninnima ta inloq’al injunes, ninnima b’an inloq’al rik’in li kinixtaqla wi’ li Qaawa’; relik chi yaal, a’in ut inloq’al, naq maare tinwanq choq’ k’anjeleb’aal sa’ ruq’ li Dios re xk’amb’al junaq aamej sa’ li jalb’a-k’a’uxlej; a’in ut xsahil inch’ool.
Ut k’ehomaq reetal, naq nawil naab’al reheb’ li was wiitz’in li yot’b’il chi yaal xch’ooleb’, ut li yookeb’ chi chalk rik’in li Qaawa’ lix Dios, rik’in a’an nanujak li waam rik’in sahilal; rik’in a’an najultiko’ we ak’a’ru xb’aanu li Qaawa’ choq’ we, relik chi yaal, a’an naq xrab’i intij; relik chi yaal, toja’ ut naq najultiko’ we li ruq’ aj uxtaan li ye’b’il we.
Relik chi yaal, ut najultiko’ ajwi’ we lix preexileb’ inyuwa’; xb’aan naq ninnaw chi yaal naq li aQaawa’ kixkoleb’ chiru moosil, ut rik’in a’in kixxaqab’ lix iglees; relik chi yaal, li Qaawa’ Dios, lix Dios laj Abraham, lix Dios laj Isaak, ut lix Dios laj Jakob, kixkoleb’ chiru li moosil.
Relik chi yaal, junelik wanjenaq chi jultik we lix preexileb’ lin yuwa’; ut li Dios ajwi’ a’an li akikolok chaq reheb’ sa’ ruq’eb’ laj Egipcio, kixkoleb’ chiru moosil.
Relik chi yaal, ut li Dios ajwi’ a’an kixxaqab’ lix iglees sa’ xyanqeb’; relik chi yaal, ut li Dios ajwi’ a’an kinixb’oq rik’in jun li santil b’oqok, re xjultikankil li aatin chiru li tenamit a’in, ut kinixk’e chi usaak chi naab’al, sa’ li nanumta wi’ axsahil inch’ool.
A’b’anan moko ka’aj ta wi’ rik’in li usaak xink’ul injunes nasaho’ inch’ool, q’axal wi’chik b’an nanumta xsahil inch’ool xb’aan li ausaak ke’xk’ul li was wiitz’in, li xikenaqeb’ taqe’q sa’ li ch’och’ Nefi.
K’ehomaq reetal, eb’ a’an ke’k’anjelak chi numtajenaq, ut naab’al li ke’uuchin wi’; ut k’a’jo’ xnimal lix q’ajkaamunkileb’ taawanq!
Anajwan, naq nink’oxla li usaak ke’xk’ul li was wiitz’in a’in nak’ame’ li waam, jo’ raj jachjo ru rik’in li tib’elej naq wan, xb’aan naq q’axal nim xsahil inch’ool.
Anajwan ut li Dios chixk’ehaq reheb’ li was wiitz’in a’in naq te’chunlaaq sa’ li rawa’b’ejihom li Dios; relik chi yaal, ut jo’kaneb’ ajwi’ chixjunileb’ li wankeb’ choq’ ruuchinihom lix k’anjeleb’, re naq ink’a’ chik te’elq chaq, re b’an te’ruuq chixnimankil ru a’an chi junelik.
Ut li Dios chixk’ehaq taxaq chi uxmank jo’ chanru li waatin, jo’ chanru ajwi’ kinye.
Amen.
 Ut kik’ulman naq eb’ laj Nefita li ink’a’ ake’kamsiik xb’aaneb’ li k’anjeleb’aal re pleet, chirix xmuqb’aleb’ li ke’kamsiik chaq—anajwan moko kik’ehe’ ta sa’ ajl li rajlankileb’ li kamsinb’il, xb’aan xk’ihal li rajlankileb’—chirix naq ke’xchoy xmuqb’aleb’ lix kamenaqeb’ ke’sutq’i chixjunileb’ sa’ lix ch’och’eb’, ut sa’ li rochocheb’, ut rik’ineb’ li rixaqil, ut eb’ lix kok’al.
Anajwan ke’kamsiik chaq naab’al li ixq ut li kok’al rik’in yok’leb’ ch’iich’, ut jo’kan ajwi’ naab’al lix ketomqeb’ ut lix teepeb’ chi xul; ut jo’kan ajwi’ naab’al lix ch’och’eb’ awb’il wi’ li iyaj nak’uxman ke’sache’, xb’aan naq yeq’inb’ileb’ xb’aaneb’ li teep chi winq.
Ut anajwan jo’ k’ihaleb’ laj Lamanita ut laj Amlicita li ke’kamsiik sa’ li uul chire li nima’ Sidon, ke’kute’ sa’ axha’il Sidon; ut k’ehomaq reetal, lix b’aqeleb’ wankeb’ sa’ xchamal li bpalaw, ut k’iheb’.
Ut kinawe’ ru naq jachjookeb’ ru laj aAmlicita rik’ineb’ laj Nefita, xb’aan naq bxe’xb’on rib’ chi kaq sa’ xpekemeb’, jo’ chanru na’ux rik’ineb’ laj Lamanita; a’b’anan ink’a’ ke’xb’es xjolomeb’ jo’ chanru eb’ laj Lamanita.
Anajwan, eb’ laj Lamanita b’esb’ookeb’ xjolom; ut at’ust’uukeb’, ka’ajwi’ naq lanb’il li tz’um chixyiitoqeb’, ut k’eeb’il ajwi’ li kolb’a-ib’ aq’ej chirixeb’, ut li roq tzimaj, ut lix tzimajeb’, ut lix pekeb’, ut lix jok’eb’, ut jo’kan wi’chik.
Ut q’eqeb’ xtib’eleb’ laj Lamanita, jo’ chanru li eetalil li kik’eman sa’ xb’eeneb’ lix yuwa’eb’, a’an jun amajewank sa’ xb’eeneb’ sa’ xk’ab’a’ li q’etok aatin ke’xb’aanu ut lix po’jikeb’ xch’ool rik’ineb’ li riitz’in, a’aneb’ laj Nefi, laj Jakob, laj Jose ut laj Sam, a’aneb’ tiikil ut santil winqeb’.
Ut eb’ li ras ke’xsik’ xsachb’aleb’, jo’kan naq ke’majewaak; ut li Qaawa’ Dios kixk’e jun li aeetalil sa’ xb’eeneb’, relik chi yaal, sa’ xb’een laj Laman ut laj Lemuel, ut jo’kan ajwi’ sa’ xb’eeneb’ li ralal laj Ismael, ut eb’ li ixq aj Ismaelita.
Ut kib’aanuman a’in re naq te’nawe’q ru li riyajileb’ chiru riyajileb’ li riitz’ineb’, re naq chi jo’kan li Qaawa’ Dios taaruuq chixkolb’aleb’ rix lix tenamit, re naq ink’a’ ate’xjunaji rib’ ut te’xpaab’ li bna’leb’ li moko yaal ta, li taak’amoq raj xsachlijikeb’.
Ut kik’ulman naq yalaq ani naxjunaji li riyajil rik’in riyajileb’ laj Lamanita, naxk’am li majewank a’an sa’ xb’een li riyajil.
Jo’kan ut, yalaq ani naxkanab’ rib’ chi jalb’ehiik xb’aaneb’ laj Lamanita, kik’ab’a’iik rub’el a’ jolomej a’an, ut kik’eeman jun li eetalil sa’ xb’een.
Ut kik’ulman naq yalaq ani ink’a’ kiraj xpaab’ankil li ana’leb’ kanab’anb’il chaq reheb’ laj Lamanita, li ke’xpaab’ b’an li tz’iib’anb’il esil a’an li ke’k’ame’ chaq sa’ li ch’och’ Jerusalen, ut jo’kan ajwi’ li na’leb’ kanab’anb’il chaq xb’aaneb’ lix yuwa’eb’, li yaal, ut ke’paab’an chirixeb’ lix taqlahom li Dios ut ke’xpaab’eb’, a’aneb’ laj Nefita neke’yehe’ re, malaj xtenamit laj Nefi, chirix chik a’an— Ut a’aneb’ a’an li ke’tz’iib’ank re li esil li tz’aqal ayaal chirix lix tenamiteb’, ut jo’kan ajwi’ chirix lix tenamiteb’ laj Lamanita.
Anajwan toosutq’iiq wi’chik rik’ineb’ laj Amlicita, xb’aan naq eb’ a’an wan ajwi’ jun li aeetalil kik’ehe’ chiruheb’; relik chi yaal, xjuneseb’ rib’ ke’xk’e li eetalil chiruheb’, relik chi yaal, a’an jun eetalil kaq chiru xpekemeb’.
Chi jo’kan natz’aqlok ru li raatin li Dios, xb’aan naq a’in li aatin li kixye re laj Nefi: K’e reetal, eb’ laj Lamanita keb’inmajewa, ut tink’e jun li eetalil sa’ xb’eeneb’ re naq jachb’ilaq ru li riyajileb’ aawik’in laa’at ut laa wiyajil, chalen chaq sa’ li kutan a’in toj chi junelik, wi ink’a’ te’xjal xk’a’uxl chirix lix maa’usilaleb’ ut ate’sutq’iiq wik’in re tinwuxtaanaheb’ ru.
Ut jo’kan wi’chik: Laa’in tink’e jun li eetalil sa’ xb’een li naxjunaji li riyajil rik’ineb’ laa was, re naq te’majewaaq ajwi’.
Ut jo’kan wi’chik: Tink’e jun li eetalil sa’ xb’een li ani napleetink aawe ut re laa wiyajil.
Ut jo’kan wi’chik, ninye, ani narisi rib’ aawik’in moko aawiyajil ta chik taayeemanq re; ut tatwosob’tesi laa’at, ut li ani taayehe’q re naq aawiyajil, anajwan ut chi junelik; ut a’an a’in lix yeechi’ihom li Qaawa’ choq’ re laj Nefi ut re li riyajil.
Anajwan eb’ laj Amlicita moko neke’xnaw ta naq yookeb’ chixtz’aqob’resinkil ru li raatin li Dios naq ke’ok chixb’onb’al rib’ sa’ xpekemeb’; a’ut eb’ a’an chi k’utk’u ake’xpo’resi chaq xch’ool rik’in li Dios; jo’kan naq ki’ajman ru naq taat’ane’q li majewank sa’ xb’eeneb’ a’an.
Anajwan nawaj raj naq teeril naq eb’ a’an ke’xk’am sa’ xb’eeneb’ li amajewank; ut jo’kan ajwi’ li junjunq chi winq li majewanb’il, xjunes rib’ naxk’am li tojb’a-maak sa’ xb’een.
Anajwan kik’ulman naq moko k’iila kutan ta chik chirix li pleet li pleetinb’il sa’ li ch’och’ Tzarahemla, xb’aaneb’ laj Lamanita ut laj Amlicita, kiwan jun chik teep aj pleet reheb’ laj Lamanita li kichal sa’ xb’eeneb’ lix tenamit laj Nefi, sa’ li ana’ajej ajwi’ a’an b’ar wi’ li xb’een teep aj pleet ke’xk’uleb’ laj Amlicita.
Ut kik’ulman naq kiwan jun teep aj pleet taqlanb’il chiralinasinkileb’ chaq sa’ xch’och’eb’.
Anajwan laj Alma rik’in naq tawasinb’il xb’aan jun li atoch’olal moko kitaqe’ ta sa’ li kutan a’an chi pleetik rik’ineb’ laj Lamanita; A’b’an kixtaqla jun teep aj pleet nim xk’ihaleb’ re xpleetinkileb’; ut koxe’taqe’q ut ke’xkamsi naab’al reheb’ laj Lamanita, ut li jun ch’ol chik reheb’ ke’ralinasi chirix xnub’aal lix ch’och’eb’.
Toja’ ut naq ke’sutq’i wi’chik ut ke’ok wi’chik chixxaqab’ankil li tuqtuukilal sa’ li ch’och’, ut ink’a’ chik ke’ch’a’ajkilaak chiru jarub’aq kutan xb’aaneb’ li xik’ neke’ilok reheb’.
Anajwan kib’aanuman chixjunil li k’a’aq re ru a’in, relik chi yaal, chixjunil li pleet ut li wech’ok-ib’ a’in kitikla ut kiraqe’ sa’ li ro’ chihab’ rawa’b’ejileb’ laj raqol aatin.
Ut sa’ jun chihab’ ke’taqlaman li aamej chi mil ut chi lajetq mil toj sa’ li ruchich’och’ re junelik, re te’xq’ol lix aq’ajkaamunkileb’ jo’ chanru lix k’anjeleb’, ma us malaj ink’a’ us, re te’xq’ol li sahil ch’oolejil re junelik malaj li rahilal re junelik, jo’ chanru li musiq’ej li ke’xk’e xch’ool chi ab’ink chiru, ma chaab’il musiq’ej malaj ink’a’ us.
Xb’aan naq li junjunq chi winq naxk’ul axtojb’al rik’in li ani naxk’e xch’ool chi bab’ink chiru, ut a’in jo’ chanru raatin li musiq’ej re profeetil aatin, jo’kan ut, chiwanq jo’ chanru li yaal.
Ut chi jo’kan naraqe’ li ro’ chihab’ rawa’b’ejileb’ laj raqol aatin.
 K’ehomaq reetal, anajwan kik’ulman naq chirix naq ke’xaqab’aman lix atenamit laj Ammon sa’ li ch’och’ Jerxon, relik chi yaal, ut chirix naq bke’alinasiik chaq laj Lamanita sa’ li ch’och’, ut eb’ lix kamenaqeb’ ke’muqe’ xb’aaneb’ li ani wankeb’ sa’ li ch’och’— Anajwan eb’ lix kamenaq moko ke’k’ehe’ ta sa’ ajl xb’aan xnimal rajlankileb’; chi moko ke’k’ehe’ sa’ ajl lix kamenaqeb’ laj Nefita—a’b’anan kik’ulman chirix naq ke’xmuqeb’ lix kamenaqeb’, ut jo’kan ajwi’ chirix li kutan re kuyuk sa’, ut yaab’ak, (ut kiwan sa’ xwaqlaju chihab’ rawa’b’ejileb’ laj raqol aatin sa’ xb’een lix tenamit laj Nefi), ki’ok chi wank tuqtuukilal chi rajlal chiru chixjunil li ch’och’.
Relik chi yaal, ut eb’ li tenamit k’eek’ookeb’ xch’ool chixpaab’ankil lix taqlahom li Qaawa’; ut neke’xpaab’ chi tz’aqal tz’aqal eb’ lix ak’ojob’anb’il k’anjel li Dios, jo’ chanru lix chaq’rab’ laj Moises; xb’aan naq tzolb’ileb’ re bte’xpaab’ lix chaq’rab’ laj Moises toj reetal naq taatz’aqloq ru.
Ut chi jo’kan maajun choqink kiwan sa’ xyanqeb’ li tenamit sa’ chixjunil li xwaqlaju chihab’ rawa’b’ejileb’ laj raqol aatin sa’ xb’een lix tenamit laj Nefi.
Ut kik’ulman naq sa’ xtiklajik li xwuqlaju chihab’ rawa’b’ejileb’ laj raqol aatin, kiwan tuqtuukilal chi rajlal.
A’b’anan kik’ulman naq yoo chi nach’ok xraqik li xwuqlaju chihab’, kichal jun li winq sa’ li ch’och’ Tzarahemla, ut a’an aj axik’ ilonel re li Kristo, xb’aan naq ki’ok chi jultikank aatin chiru li tenamit re xsachb’al xwankileb’ li profeetil aatin li yeeb’il chaq xb’aaneb’ li profeet, chirix lix k’ulunik li Kristo.
Anajwan maajun chaq’rab’ kiwan li naramok re ali naxpaab’ junaq winq; xb’aan naq tz’aqal moko naxk’am ta rib’ rik’in lix taqlahom li Dios naq taawanq junaq chaq’rab’ li taa’iloq reheb’ li winq chi moko juntaq’eet ta xwankileb’.
Xb’aan naq jo’ka’in naxye li loq’laj hu: aSik’omaq ru sa’ li kutan a’in ani chi aj-u texk’anjelaq.
Anajwan wi junaq winq naraj k’anjelak chiru li Dios, kanab’anb’il chixb’aanunkil; malaj ut, wi naxpaab’ li Dios, kanab’anb’il chi k’anjelak chiru; a’ut wi ink’a’ naxpaab’, maajun chaq’rab’ wan re xk’eeb’al tojb’a-maak sa’ xb’een.
A’b’an wi nakamsin naxk’ul li akamk choq’ tojb’a-maak; wi ut namaq’ok naxk’ul ajwi’ tojb’a-maak; ut wi na’elq’ak naxk’ul ajwi’ tojb’a-maak, ut wi naxmux xsumsu naxk’ul ajwi’ tojb’a-maak; relik chi yaal, xb’aan chixjunil li maa’usilal a’in neke’xk’ul tojb’a-maak.
Xb’aan naq kiwan jun li chaq’rab’ naq taaraqe’q aatin chirixeb’ li winq jo’ chanru li maak xb’aanuhomeb’.
A’b’anan maajun chaq’rab’ kiwan chirix lix paab’ahom junaq winq; jo’kan naq ka’ajwi’ nak’ehe’ tojb’a-maak sa’ xb’een junaq winq xb’aan li maak xb’aanuhom; jo’kan naq chixjunileb’ li winq ke’ile’ chi ajuntaq’eeteb’ xwankil.
Ut laj xik’ ilonel re li Kristo a’in, aj Korihor xk’ab’a’, (ut li chaq’rab’ maajun wankilal kiru wi’ chi wank sa’ xb’een) ki’ok chixjultikankil chiruheb’ li tenamit naq maajun Kristo taawanq.
Ut jo’ka’in naq kijultikan aatin, kixye: Laa’ex li b’ak’b’ookex taq’a rub’el jun li yo’onihom li maak’a’ ru ut maak’a’ xyaalal, k’a’ut naq nekek’ul choq’ iiqleb’ xkomon li jo’maajo’il na’leb’ a’in?
K’a’ut naq nekeroyb’eni jun li Kristo?
Xb’aan naq maajun winq naru chixnawb’al k’a’ruhaq li toj taachalq.
K’ehomaq reetal, li k’a’aq re ru a’in li profeetil aatin jo’ nekeye, li nekeye naq numsinb’il chaq eere xb’aaneb’ li santil profeet, k’ehomaq reetal, a’an jo’maajo’il na’leb’ kanab’anb’il chaq xb’aaneb’ lee yuwa’.
Chan ru nekenaw naq yaal?
K’ehomaq reetal, ink’a’ naru teenaw chirix li k’a’aq re ru ink’a’ anekeril; jo’kan ut, ink’a’ naru teenaw naq taawanq junaq li Kristo.
Nekex’ilok chi uub’ej ut nekeye naq nekeril jun risinkil lee maak.
A’b’an k’ehomaq reetal, a’an xk’oxlahom jun waxil ru k’a’uxlej; ut lix po’jik eek’a’uxl a’in nachal xb’aan li na’leb’ kanab’anb’il chaq xb’aaneb’ lee yuwa’, li nak’amok eere sa’ xpaab’ankil li k’a’aq re ru moko yaal ta.
Ut naab’al chik li k’a’aq re ru xkomon a’in kixye reheb’; ut kixye reheb’ naq moko taaruuq ta taa’uxmanq xtojb’al rix xmaakeb’ li winq, naq li junjunq chi winq nak’uluk b’an sa’ li yu’am a’in jo’ chanru naxb’eresi li tz’ejwalej; jo’kan naq li junjunq chi winq na’usa jo’ chanru xseeb’al xk’a’uxl, ut naq li junjunq chi winq nanumta jo’ chanru xmetz’ew; ut yalaq k’a’ru naxb’aanu junaq winq moko maak ta.
Ut chi jo’kan kijultikan aatin chiruheb’, ut kixjalb’ehi xch’ooleb’ naab’al, ut kixk’e chixtaqsiheb’ xjolom sa’ xmaa’usilaleb’; relik chi yaal, kixjalb’ehi k’iila ixq, ut winq ajwi’, re te’xb’aanu li yumb’eetak ko’b’eetak—kixye reheb’ naq jo’q’e’ nakam junaq winq, ak xraqik chaq a’an.
Anajwan li winq a’in xko’o ajwi’ junpak’al sa’ li ch’och’ Jerxon, re xjultikankil li k’a’aq re ru a’in sa’ xyanqeb’ lix tenamit laj Ammon, a’eb’ li ke’wan chaq choq’ xtenamiteb’ laj Lamanita.
A’b’an k’ehomaq reetal, eb’ a’an q’axal wi’chik ke’wan xna’leb’ chiru naab’al xkomoneb’ laj Nefita; xb’aan naq ke’xchap, ut ke’xb’ak’, ut ke’xk’am chiru laj Ammon, li kiwan choq’ taqenaqil aj tij sa’ xb’een li tenamit a’an.
Ut kik’ulman naq a’an kixtaqla naq taak’ame’q toj chirix li ch’och’.
Ut a’an xko’o junpak’al sa’ li ch’och’ Gideon, ut ki’ok chi jultikank aatin chiruheb’ ajwi’ a’an; ut arin ink’a’ ki’usa chi naab’al, xb’aan naq kichape’ ut kib’ak’e’, ut kik’ame’ chiru li taqenaqil aj tij, ut chiru ajwi’ li xb’eenil aj raqol aatin sa’ xb’een li ch’och’.
Ut kik’ulman naq li taqenaqil aj tij kixye re: K’a’ut naq nakatb’eek chixpo’b’al ru lix b’e li Qaawa’?
K’a’ut naq nakak’ut chiru li tenamit a’in naq maajun Kristo taawanq, re xramb’al li saho’k sa’ xch’ooleb’?
K’a’ut naq nakat-aatinak re xsachb’al xwankil chixjunil lix profeetil aatineb’ li santil profeet?
Anajwan laj Giddonah xk’ab’a’ li taqenaqil aj tij.
Ut laj Korihor kixye re: Xb’aan naq ink’a’ nink’ut li jo’maajo’il na’leb’ kanab’anb’il chaq xb’aaneb’ lee yuwa’, ut xb’aan naq ink’a’ nink’ut chiruheb’ li tenamit a’in naq te’xb’ak’ rib’ taq’a rub’el li jo’maajo’il k’ojob’anb’il k’anjel ut b’aanunb’il na’leb’, li k’ojob’anb’il chaq xb’aaneb’ li najteril aj tij, re xmaq’b’al li wankilal ut li awa’b’ejil sa’ xb’eeneb’, re te’kanaaq chi maak’a’aqeb’ xnawom, re naq ink’a’ te’xtaqsi xjolomeb’, re b’an te’kub’siiq jo’ chanru laa waatin.
Laa’ex nekeye naq li tenamit a’in a’an jun tenamit ach’ab’anb’il.
K’ehomaq reetal, laa’in ninye naq wankeb’ sa’ moosil.
Nekeye naq eb’ li najteril profeetil aatin a’an, yaaleb’.
K’ehomaq reetal, laa’in ninye naq moko nekenaw ta naq yaaleb’.
Nekeye naq li tenamit a’in wankeb’ xmaak ut t’anenaqeb’, xb’aan li q’etok aatin kixb’aanu jun li na’b’ej yuwa’b’ej.
K’ehomaq reetal, laa’in ninye naq jun li alalb’ej moko wan ta xmaak xb’aan lix na’ xyuwa’.
Ut nekeye naq taachalq li Kristo.
A’b’an k’ehomaq reetal, ninye naq ink’a’ nekenaw naq taawanq jun li Kristo.
Ut nekeye ajwi’ naq a’an taakamsiiq sa’ xk’ab’a’ lix amaak li ruchich’och’— Ut chi jo’kan nekejalb’ehiheb’ li tenamit a’in re xtaaqenkil li jo’maajo’il na’leb’ kanab’anb’il chaq xb’aaneb’ lee yuwa’, ut jo’ chanru lee rajom laa’ex; ut nekerameb’ taq’a, chanchan naq wankeb’ chi moosil, re taaruuq teenimob’resi eetib’el rik’in xk’anjel li ruq’eb’, re naq maak’a’aqeb’ xch’ool chi ilok taqe’q rik’in xkawileb’ xch’ool, ut re naq maak’a’aqeb’ xch’ool chixyalb’al xsahil li k’a’ru xk’ulub’eb’, ut li kanab’anb’ileb’ chixb’aanunkil.
Relik chi yaal, moko wankeb’ ta xch’ool chiroksinkil li k’a’ru reheb’, maare anchal te’xrahob’tesi xch’ooleb’ laj tij, li neke’k’ehok iiqleb’ sa’ xb’eeneb’ jo’ chanru ratawomeb’, ut ke’xk’ameb’ chixpaab’ankil, rik’in li na’leb’ kanab’anb’il chaq reheb’ ut lix matk’eb’ ut lix jo’maajo’il ajomeb’ ut lix k’utb’esinb’il matk’ ut lix pak’b’il muqmuukiil na’leb’, naq eb’ a’an, wi ink’a’ neke’xb’aanu jo’ chanru li raatineb’, te’xrahob’tesi xch’ool junaq winq moko nawb’il ta ru, a’an li Dios jo’ neke’xye—jun winq maajun wa ilb’il chi moko nawb’il ru, li maajo’q’e wanjenaq ut maajo’q’e taawanq.
Anajwan naq li taqenaqil aj tij ut li xb’eenil aj raqol aatin ke’ril lix kawil li raam, relik chi yaal, naq ke’ril naq tixhob’ ajwi’ li Dios, maajun xsumenkil li raatin ke’xk’e; ke’xtaqla b’an xb’ak’b’al; ut ke’xq’axtesi sa’ ruq’eb’ laj taql, ut ke’xtaqla sa’ li ch’och’ Tzarahemla, re taak’ame’q chiru laj Alma, ut li xb’eenil aj raqol aatin li wan choq’ aj jolominel sa’ xb’een chixjunil li ch’och’.
Ut naq kik’ame’ chiru laj Alma ut li xb’eenil aj raqol aatin, kik’ulman naq kikana sa’ xb’aanunkil jo’ li kixb’aanu ajwi’ chaq sa’ li ch’och’ Gideon; relik chi yaal, kikana sa’ axmajewankil li Dios.
Ut kiwakli rik’in ninqi ataqenaqil aatin chiru laj Alma, ut kixhob’eb’ rix laj tij ut eb’ laj tzolonel, kixye naq ke’xjalb’ehiheb’ li tenamit re xtaaqenkil li jo’maajo’il na’leb’ kanab’anb’il chaq xb’aaneb’ lix yuwa’eb’, choq’ re xnimob’resinkil xtib’eleb’ rik’in xk’anjeleb’ li tenamit.
Anajwan laj Alma kixye re: Laa’at nakanaw naq ink’a’ naqanimob’resi qatib’el rik’in xk’anjeleb’ li tenamit a’in; xb’aan naq k’e reetal, laa’in xink’anjelak chalen chaq sa’ xtiklajik li rawa’b’ejileb’ laj raqol aatin toj anajwan, rik’in tz’aqal wuq’ re xk’ulb’al li nak’anjelak we, us ta k’a’jo’ naq xinb’eeni li ch’och’ re xch’olob’ankil li raatin li Dios chiru lin tenamit.
Ut us ta k’iila k’anjel kinb’aanu sa’ li iglees, maajun wa kink’ul yal ta jun aseninaq choq’ reeqaj ink’anjel, chi moko anihaq reheb’ lin komon, ka’ajwi’ sa’ li raqleb’aal aatin; ut aran yal xqak’ul jo’ chanru li chaq’rab’ choq’ reeqaj li qakutan.
Anajwan ut, wi maak’a’ naqak’ul choq’ reeqaj li qak’anjel sa’ li iglees, k’a’ru naqara wi’ k’anjelak sa’ li iglees wi maawa’ re xch’olob’ankil li yaal, re taaruuq taawanq xsahil qach’ool rik’in axsahileb’ xch’ool li qas qiitz’in?
K’a’ ut nakaye laa’at naq nokojultikan aatin chiru li tenamit re xk’ulb’al tumin, naq laa’at ajwi’ nakanaw naq maajun tumin naqak’ul?
Anajwan ut, ma nakapaab’ naq naqab’alaq’i li tenamit a’in, ut xb’aan a’an nasaho’ xch’ooleb’ chi jo’kan?
Ut laj Korihor kichaq’ok chiru, Hehe’.
Toja’ ut naq laj Alma kixye re: Ma nakapaab’ naq wan jun li Dios?
Ut a’an kichaq’ok, Ink’a’.
Anajwan laj Alma kixye re: Ma taatz’eqtaana wi’chik xyaalal naq wan jun li Dios, ut taatz’eqtaana wi’chik xyaalal li Kristo?
Xb’aan naq k’e reetal, ninye aawe, ninnaw naq wan jun li Dios, jo’ ajwi’ naq taachalq li Kristo.
Anajwan ut k’a’ru wan aawik’in li naxk’ut xyaalal naq maajun aDios wan, malaj naq ink’a’ taachalq li Kristo?
Ninye aawe, maak’a’ wan, ka’ajwi’ laa waatin xjunes.
A’b’an k’e reetal, laa’in wan chixjunil li k’a’aq re ru wik’in re axch’olob’ankil xyaalal naq yaal li k’a’aq re ru a’in; ut laa’at ajwi’ wan aawik’in chixjunil li k’a’aq re ru re xch’olob’ankil chawu naq yaal, ut ma taatz’eqtaana xyaalal?
Ma nakapaab’ naq yaal li k’a’aq re ru a’in?
K’e reetal, ninnaw naq nakatpaab’an, a’b’anan eechaninb’ilat xb’aan jun musiq’ej aj tik’ti’, ut xawisi chawix lix Musiq’ li Dios re naq maak’a’aq xna’aj aawik’in; laj tza b’an wan xwankil sa’ aab’een, ut yalaq b’ar nakatxk’am, ut naxk’anjela li k’oxlanb’il na’leb’ re taaruuq chixsachb’aleb’ li ralal xk’ajol li Dios.
Anajwan ut laj Korihor kixye re laj Alma: Wi laa’at taak’ut jun li aeetalil chiwu, re taaq’unb’esiiq inch’ool naq wan jun li Dios, relik chi yaal, k’ut chiwu naq a’an wan xwankil, toja’ ut naq taaq’unb’esiiq inch’ool chirix lix yaalalil laa waatin.
A’ut laj Alma kixye re: Ak tz’aqal li eetalil wan chawu; ma taayal rix laa Dios?
Ma taaye, K’ut chiwu jun li eetalil, naq ak xak’ul lix ch’olob’ahomeb’ achixjunil laa was aawiitz’in a’in, ut jo’kan ajwi’ chixjunileb’ li santil profeet?
Eb’ li loq’laj hu k’ojk’ookeb’ chawu, relik chi yaal, ut bchixjunil li k’a’aq re ru naxk’ut naq wan jun li Dios; relik chi yaal, jo’kan ajwi’ li cruchich’och’, ut chixjunil li k’a’aq re ru wan chiru lix b’een, relik chi yaal, ut lix dxikik, relik chi yaal, ut jo’kan ajwi’ chixjunileb’ li ekok’ t’ort’ookil chahim li neke’b’eek chiru tz’aqal xb’eheb’, neke’xk’ut xyaalal naq wan jun aj Yo’ob’tesinel li nataqlan re chixjunil.
A’b’anan ma toj nakatxik laa’at, chixjalb’ehinkil xch’ooleb’ li tenamit a’in, ut chixch’olob’ankil chiruheb’ naq maak’a’ jun li Dios?
Ut ma toj taatz’eqtaana xyaalal, chiru chixjunileb’ laj yehol nawom a’in?
Ut a’an kixye: Yaal, tintz’eqtaana xyaalal, wi ink’a’ taak’ut chiwu jun li eetalil.
Ut anajwan kik’ulman naq laj Alma kixye re: K’e reetal, naraho’ inch’ool xb’aan xkawil aawaam, relik chi yaal, naq toj taatz’eqtaana li musiq’ej re li yaal, re taasache’q laa waam.
A’b’an k’e reetal, aq’axal us wi’chik naq taasachq laa waam chiru naq sa’ aak’ab’a’ laa’at te’k’ame’q k’iila aamej taq’a sa’ li sache’k, xb’aan laa tik’ti’ ut xb’aan laa sahil aatin; jo’kan ut naq wi taatz’eqtaana wi’chik xyaalal, k’e reetal, li Dios tatxsak’, re naq memaqat, re naq maajun wa chik taate xtz’uumal aawe, re naq ink’a’ chik taab’alaq’i li tenamit a’in.
Anajwan laj Korihor kixye re: Moko ninye ta naq maak’a’ jun li Dios, a’b’an ink’a’ ninpaab’ naq wan jun li Dios; ut ninye ajwi’ naq laa’at moko nakanaw ta naq wan jun li Dios; ut wi ink’a’ taak’ut jun li eetalil chiwu, ink’a’ tinpaab’.
Anajwan laj Alma kixye re: A’in tink’e aawe choq’ eetalil, naq atatmemob’resiiq, jo’ chanru li waatin, ut ninye, naq sa’ xk’ab’a’ li Dios, tatmemo’q, re naq ink’a’ chik tat-aatinaq.
Anajwan chirix naq laj Alma kixye li aatin a’in, kimemo’ laj Korihor, jo’kan naq ink’a’ kiru chi aatinak, jo’ chanru li raatin laj Alma.
Ut naq kiril a’in li xb’eenil aj raqol aatin, kixye’ li ruq’ ut kitz’iib’ak chiru laj Korihor, ut kixye: Ma q’unb’esinb’il chik aach’ool chirix lix wankil li Dios?
Ani aj-ik’in xawaj naq laj Alma tixk’ut lix eetalil?
Ma xawaj naq tixrahob’tesi jalaneb’ chik, re xk’utb’al jun li eetalil chawu?
K’e reetal, a’an xk’ut jun li eetalil chawu; anajwan ut ma toj tatwech’oq?
Ut laj Korihor kixye’ li ruq’ ut kitz’iib’ak, ut kixye: Ninnaw naq memin, xb’aan naq ink’a’ ninru chi aatinak; ut ninnaw naq maak’a’ chik wan, ka’ajwi’ lix wankil li Dios li kiru chixk’amb’al a’in sa’ inb’een; relik chi yaal, ut junelik axinnaw naq wan jun li Dios.
A’b’an k’ehomaq reetal, laj tza akinixb’alaq’i; xb’aan naq a’an bkixk’ut rib’ chiwu sa’ xxaqalil jun li anjel, ut kixye we: Ayu ut k’ameb’ wi’chik li tenamit a’in, xb’aan naq chixjunileb’ xe’xsach xb’eheb’ re xtaaqenkil jun li Dios moko nawb’il ta ru.
Ut kixye we: cmaak’a’ jun li Dios; relik chi yaal, ut a’an kixk’ut chiwu li k’a’ru tinye.
Ut xink’ut li raatin; ut kink’ut xb’aan naq nasahob’resin re li dtz’ejwalejil k’a’uxlej; ut kink’ut toj reetal naq k’a’jo’ kin’usa, toj reetal naq kinpaab’ chi yaal naq yaal a’an; ut xb’aan a’in naq kinyal wu rik’in li yaal, toj reetal naq kink’am li nimla majewank a’in sa’ inb’een.
Anajwan chirix naq kixye a’in, kixtz’aama naq laj Alma taatijoq chiru li Dios, re naq taa’isiiq li majewank sa’ xb’een.
A’b’an laj Alma kixye re: Wi ta taa’isiiq li majewank a’in sa’ aab’een, tat-ok raj wi’chik chixjalb’ehinkil xch’ooleb’ li tenamit a’in, jo’kan naq taa’uxq aawe jo’ chanru ajwi’ naraj li Qaawa’.
Ut kik’ulman naq moko ki’isiik ta li majewank sa’ xb’een laj Korihor; a’an ki’isiik chaq b’an, ut kib’eek sa’ li junjunq chi ochoch re xtz’aamankil xtib’el xwa.
Anajwan tikto kipuktesiman resil li k’a’ru kixk’ul chaq laj Korihor chiru chixjunil li ch’och’; relik chi yaal, kitaqlaak chi jek’imank li aatin xb’aan li xb’eenil aj raqol aatin reheb’ chixjunil li tenamit sa’ li ch’och’, re xch’olob’ankil chiruheb’ li ke’paab’ank chaq re li raatin laj Korihor naq tento te’xjal xk’a’uxl sa’ junpaat, maare anchal taachalq ajwi’ sa’ xb’eeneb’ a’an li raqb’a-aatin a’an.
Ut kik’ulman naq chixjunileb’ ke’q’unb’esiik xch’ool chirix lix maa’usilal laj Korihor; jo’kan naq chixjunileb’ ke’jale’ wi’chik xch’ool choq’ re li Qaawa’; ut rik’in a’an kiraqe’ li maa’usilal li wan jo’ chanru xna’leb’ laj Korihor.
Ut laj Korihor xko’o sa’ li junjunq chi ochoch, re xtz’aamankil tzakemq, re taawanq k’a’ru taak’anjelaq re.
Ut kik’ulman, naq yoo chi xik sa’ xyanq li tenamit, relik chi yaal, sa’ xyanq jun tenamit li xjachomeb’ chaq rib’ rik’ineb’ laj Nefita ut aj Tzoramita ke’xye rib’, rik’in naq k’amb’ileb’ xb’e xb’aan jun li winq aj Tzoram xk’ab’a’—ut naq yoo chi xik sa’ xyanqeb’, k’ehomaq reetal, ke’alinak sa’ xb’een ut kiyeq’iik, toj reetal naq kamenaq.
Ut chi jo’kan naqil xraqik li ani napo’ok re lix b’e li Qaawa’; ut chi jo’kan naqil naq alaj tza moko btixtenq’a ta li ralal xk’ajol sa’ roso’jik li kutan, chi seeb’ b’an naxkeloheb’ taq’a sa’ cxb’alb’a.
 Anajwan kik’ulman naq chirix roso’jik laj Korihor, laj Alma, rik’in naq kirab’i resil naq eb’ laj Tzoramita yookeb’ chixpo’b’al ru lix b’e li Qaawa’, ut naq laj Tzoram, li najolomin reheb’, yoo chixk’amb’al xch’ooleb’ li tenamit re ate’xkub’si rib’ chiru li bpak’b’il dios mem, ki’ok wi’chik chi cyajerk xch’ool xb’aan xmaa’usilaleb’ li tenamit.
Xb’aan naq k’a’jo’ anarahob’tesiik xch’ool laj Alma rik’in xnawb’al naq wan maa’usilal sa’ xyanq lix tenamit; jo’kan naq numtajenaq xrahil xch’ool xb’aan xjachikeb’ laj Tzoramita rik’ineb’ laj Nefita.
Anajwan eb’ laj Tzoramita ke’xch’utub’ chaq rib’ sa’ jun li ch’och’ Antionum xk’ab’a’, li wan chirix li ch’och’ Tzarahemla sa’ releb’ saq’e, li moko najt ta xnub’aal rik’in xmaril li palaw, li wan chirix li ch’och’ Jerxon sa’ xtz’e li saq’e, li wan ajwi’ xnub’aal chire li yamyookil ch’och’ sa’ xtz’e li saq’e, ut a’ yamyookil ch’och’ a’an nujenaq rik’ineb’ laj Lamanita.
Anajwan eb’ laj Nefita q’axal ke’xxuwa naq eb’ laj Tzoramita te’ok chiraatinankil rib’ rik’ineb’ laj Lamanita, ut naq xb’aan a’an taa’uxq li nimla sachk sa’ xyanqeb’ laj Nefita.
Ut anajwan, rik’in naq li aaatin bjultikanb’il k’a’jo’ naq cnaxk’ameb’ xch’ool li tenamit chixb’aanunkil li k’a’ru tiik—relik chi yaal, k’a’jo’ wi’chik xwankil sa’ xb’een xk’a’uxleb’ li tenamit chiru li yok’leb’ ch’iich’, malaj k’a’aq chik ru li na’uxman reheb’—jo’kan naq laj Alma kixk’oxla naq aajel ru naq te’xyal xchaab’ilal li raatin li Dios.
Jo’kan naq kixk’am chirix laj Ammon, ut laj Aaron, ut laj Omner; ut laj Himni kixkanab’ sa’ li iglees aran Tzarahemla; a’b’an eb’ a’ oxib’ a’an kixk’am chirix, ut jo’kan ajwi’ laj Amulek ut laj Tzeesrom, li wankeb’ chaq Melek; ut wiib’ reheb’ li ralal kixk’am ajwi’ chirix.
Anajwan li asb’ej reheb’ li ralal ink’a’ kixk’am chirix, ut a’an aj aHelaman xk’ab’a’; a’ut lix k’ab’a’eb’ li kixk’am chirix, a’aneb’ laj Xiblon ut laj Korianton; a’in ut xk’ab’a’eb’ li ani xkoheb’ chirix sa’ xyanqeb’ laj bTzoramita, re xjultikankil li aatin chiruheb’.
Anajwan eb’ laj Tzoramita arisihomeb’ chaq rib’ rik’ineb’ laj Nefita; jo’kan naq eb’ a’an ak jultikanb’il li raatin li Dios chiruheb’.
A’b’anan ake’t’ane’ chaq sa’ li nimla sachk, xb’aan naq moko k’eeb’ileb’ ta xch’ool chixpaab’ankil lix taqlahom li Dios, ut lix k’uub’anb’il aatin, jo’ chanru lix chaq’rab’ laj Moises.
Chi moko ke’ab’in chiru li na’leb’ b’anunb’il sa’ li iglees, re kanaak wulaj wulaj sa’ li tijok ut tz’aamank chiru li Dios, re naq ink’a’ te’ok sa’ li aaleek.
Relik chi yaal ut, q’axal k’i li na’leb’ ke’xpo’ wi’ ru lix b’e li Qaawa’; jo’kan ut, xb’aan a’in, laj Alma ut eb’ lix komon xkoheb’ sa’ li ch’och’ re xjultikankil li aatin chiruheb’.
Anajwan, naq wulajenaqeb’ sa’ li ch’och’, k’ehomaq reetal, sachsookeb’ xch’ool ke’kana rik’in xtawb’al naq eb’ laj Tzoramita ke’xyiib’ chaq li ch’utleb’aal, ut neke’xch’utub’ rib’ sa’ jun kutan chiru li xamaan, a’an xkutankil li Qaawa’ neke’xye re; ut neke’loq’onin jo’ chanru li maajun wa ilb’il xb’aan laj Alma ut eb’ lix komon; Xb’aan naq ke’xkab’la chaq jun li na’ajej sa’ xyi lix ch’utleb’aaleb’, jun li xaqarib’aal na’ajej, li taqenaq chi najt sa’ xb’een li jolomej, ut jun ajwi’ li winq naru na’ok sa’ xb’eenil.
Jo’kan ut, ani naraj aloq’onink tento taaxik ut taaxaqliiq sa’ xb’eenil, ut tixtaqsi li ruq’ sa’ xjayal li choxa, ut tixjap re chi kaw xyaab’ xkux, ut tixye: Santil santil Dios; naqapaab’ naq laa’at li Dios, ut naqapaab’ naq santat, ut wanjenaqat choq’ musiq’ej, ut musiq’ejat, ut naq toj musiq’ejaqat chi junelik.
At santil Dios, naqapaab’ naq kajach qu rik’ineb’ li qas qiitz’in, ut ink’a’ naqapaab’ li na’leb’ kanab’anb’il chaq reheb’ li qas qiitz’in, li numsinb’il chaq reheb’ xb’aan xka’ch’inal xna’leb’eb’ lix yuwa’eb’; naqapaab’ b’an naq axasik’ qu re toowanq choq’ baasantil alal aak’ajol; ut jo’kan ajwi’ naq kak’e chiqanaw naq maajun Kristo taawanq.
Laa’at b’an juntaq’eetat ewer, anajwan, ut chi junelik, ut axasik’ qu re tookole’q, naq chixjunileb’ chiqasutam sik’b’ileb’ ru re te’kute’q xb’aan laa josq’il taq’a sa’ xb’alb’a; ut li santilal a’in, at Dios, naqab’antioxi chawu; ut naqab’antioxi ajwi’ chawu naq xasik’ qu, re naq ink’a’ toojalb’ehiiq chixtaaqenkil li jo’maajo’il na’leb’ kanab’anb’il chaq reheb’ li qas qiitz’in, li nab’ak’ok reheb’ re te’xpaab’ li Kristo, li naxsachb’esiheb’ xch’ool re naq najt te’xik aawik’in, at qaDios.
Ut naqab’antioxi wi’chik aawe, at Dios, naq laa’o jun sik’b’il ru ut santil tenamit.
Amen.
Anajwan kik’ulman naq chirix naq laj Alma ut eb’ lix komon ut eb’ li ralal ke’rab’iheb’ li tij a’in, ke’sach xch’ool chi q’axal numtajenaq.
Xb’aan naq k’ehomaq reetal, li junjunq chi winq naxik ut naxq’axtesi li junaj chi tij a’in.
Anajwan li na’ajej Rameumptom yeeb’il re xb’aaneb’, ut chi k’utb’il xyaalalil li aatin, a’an li santil xaqarib’aal.
Anajwan sa’ li xaqarib’aal a’an neke’xq’axtesi chaq, chixjunjunqaleb’ li winq, li junaj chi tij a’an chiru li Dios, ut neke’xb’antioxi chiru lix Dios naq sik’b’ileb’ ru xb’aan, ut naq a’an ink’a’ kixjalb’ehiheb’ chixtaaqenkil li na’leb’ kanab’anb’il chaq re li ras riitz’ineb’, ut naq moko k’amb’il ta xch’ooleb’ re xpaab’ankil li k’a’aq re ru chalel, li maak’a’ neke’xnaw chirix.
Anajwan, chirix naq chixjunileb’ li tenamit ke’b’antioxin chi jo’kan, ke’sutq’i sa’ rochocheb’, ut amaajun wa chik ke’aatinak chirix lix Dios toj reetal naq ke’xch’utub’ wi’chik rib’ wan wi’ li santil xaqarib’aal, re b’antioxink jo’ chanru neke’xb’aanu.
Anajwan naq laj Alma kiril a’in akiraho’ lix ch’ool; xb’aan naq kiril naq a’aneb’ jun tenamit aj maak ut po’b’ileb’ xch’ool; relik chi yaal, kiril naq k’eeb’ileb’ xch’ool chirix li oor, ut chirix li plaat, ut chirix li k’iila paay chi chaab’il eechej.
Relik chi yaal, ut kiril ajwi’ naq ataqsinb’ileb’ xch’ool sa’ xnimob’resinkil rib’ chi naab’al, sa’ xq’etq’etileb’ xch’ool.
Ut a’an kixtaqsi xyaab’ xkux chiru choxa, ut akixjap re chixyeeb’al: Aay, jo’ najtil chik, at Qaawa’, taakanab’ naq eb’ laa moos te’wanq arin taq’a sa’ li tz’ejwalej re rilb’al xkomon li nimla maa’usilal a’in sa’ xyanqeb’ li ralal xk’ajoleb’ li winq?
K’e reetal, at Dios, aneke’elajin chawu, a’b’an lix ch’ooleb’ sub’b’il rib’ sa’ xq’etq’etileb’.
K’e reetal, at Dios, neke’elajin chawu rik’in xtz’uumaleb’ re, a’b’an bxnimob’resihomeb’ rib’, toj chi numtajenaq, rik’in li jo’maajo’il k’a’aq re ru re li ruchich’och’.
K’e reetal, at inDios, li raq’eb’ li terto xtz’aq, ut lix kok’ matq’ab’ ut axk’aamaleb’ xkux li ruq’eb’, ut lix q’ol oor, ut chixjunil li k’a’aq re ru terto xtz’aq li utz’u’ujinb’ileb’ wi’; ut k’e reetal, k’eeb’ileb’ xch’ool chirix a’an, a’ut neke’elajin chawu ut neke’xye—Naqab’antioxi, at Dios, xb’aan naq laa’o jun tenamit sik’b’il ru aab’aan, naq jalaneb’ chik te’oso’q.
Relik chi yaal, ut neke’xye naq xak’e chixnaweb’ naq maajun Kristo taawanq.
At Qaawa’ Dios, jo’ najtil chik taakanab’ naq xkomon li maa’usilal ut li q’etok paab’aal a’in taawanq sa’ xyanq li tenamit a’in?
At Qaawa’, chak’ehaq taxaq inmetz’ew, re tinkuy xnumsinkil xmajelal inkawilal.
Xb’aan naq nalaj inkawilal, ut a’ maa’usilal sa’ xyanq li tenamit a’in naxrahob’tesi li waam.
At Qaawa’, numtajenaq xrahil inch’ool; chak’ojob’aq taxaq li waam arik’in li Kristo.
At Qaawa’, chak’ehaq taxaq chiwanq inmetz’ew, re tinnumsi rik’in kuyuk li ch’a’ajkilal a’in li taachalq sa’ inb’een, xb’aan xmaa’usilal li tenamit a’in.
At Qaawa’, chak’ojob’aq taxaq li waam, ut chinaakanab’ taxaq chi usaak, ut jo’kaneb’ ajwi’ li wech aj k’anjel li wankeb’ wik’in—relik chi yaal, laj Ammon, ut laj Aaron, ut laj Omner, ut jo’kan ajwi’ laj Amulek ut laj Tzeesrom, ut jo’kaneb’ ajwi’ li awiib’eb’ li walal—relik chi yaal, chixjunileb’ a’in chak’ojob’aqeb’ taxaq xch’ool, at Qaawa’.
Relik chi yaal, chak’ojob’aq taxaq raameb’ rik’in li Kristo.
Chak’ehaq taxaq reheb’ naq che’wanq xmetz’ew, re te’xnumsi li ch’a’ajkilal li taachalq sa’ xb’eeneb’ xb’aan xmaa’usilal li tenamit a’in.
At Qaawa’, achak’ehaq taxaq qe naq cho’usaaq sa’ xk’amb’aleb’ wi’chik aawik’in rik’in li Kristo.
K’e reetal, at Qaawa’, nim xloq’al li araameb’, ut naab’al reheb’ qas qiitz’ineb’; jo’kan ut, chak’ehaq qe, at Qaawa’, wankilal ut xchaab’ilal li na’leb’ re taqak’ameb’ wi’chik aawik’in a’ qas qiitz’in a’in.
Anajwan kik’ulman naq chirix naq laj Alma kixye li aatin a’in, naq akixk’e li bruq’ sa’ xb’eeneb’ chixjunil li wankeb’ rik’in.
Ut k’ehomaq reetal, naq kixk’e li ruq’ sa’ xb’eeneb’, ke’nujak rik’in li Loq’laj Musiq’ej.
Ut chirix a’an ke’xjachi rib’ li jun rik’in li jun chik, ut amoko ke’xk’oxla ta k’a’ru te’xtzeka, malaj k’a’ru te’ruk’, malaj k’a’ru te’xtiqib’ wi’ rib’.
Ut li Qaawa’ kixk’e li taak’anjelaq reheb’ re naq ink’a’ te’tz’okaaq, chi moko te’chaqiq re; relik chi yaal, ut kixk’eheb’ ajwi’ xmetz’ew, re naq maajun paay chi ach’a’ajkilal te’xnumsi, ka’ajwi’ naq sub’b’il rib’ sa’ sahil ch’oolejil chirix li Kristo.
Ut ki’ux a’in jo’ chanru lix tij laj Alma, ut a’in xb’aan naq kitijok rik’in bpaab’aal.
 Ut kik’ulman naq xkoheb’, ut ke’ok chixjultikankil li raatin li Dios chiruheb’ li tenamit, ut ke’ok sa’ xch’utleb’aaleb’, ut sa’ rochocheb’; relik chi yaal, ut jo’kan ajwi’ ke’xjultika li aatin sa’ lix b’eheb’.
Ut kik’ulman naq chirix naab’al li k’anjel sa’ xyanqeb’, ke’ok chi usaak sa’ xyanqeb’ li aani neb’a’ reheb’ li tenamit; xb’aan naq k’ehomaq reetal, eb’ a’an ke’isiik chaq sa’eb’ li ch’utleb’aal xmaak xyib’al ru li raq’eb’— Jo’kan naq moko kanab’anb’ileb’ ta chi ok sa’eb’ lix ch’utleb’aaleb’ re xloq’oninkil li Dios, xb’aan naq ilb’ileb’ jo’ tz’ajnil; jo’kan naq neb’a’eb’; relik chi yaal, ilb’ileb’ xb’aaneb’ li ras riitz’in jo’ li tz’aj natz’eqman; jo’kan naq aneb’a’eb’ jo’ chanru li k’a’aq re ru re li ruchich’och’; ut neb’a’eb’ ajwi’ sa’ xch’ooleb’.
Anajwan, naq yoo laj Alma chixtzolb’al ut chiraatinankil li tenamit sa’ xb’een li tzuul Onidah, kichal jun nimla ch’uut chi tenamit rik’in, a’aneb’ li yooko wi’ chi aatinak, wankeb’ wi’ li aneb’a’eb’ sa’ xch’ool, xb’aan xneb’a’ileb’ jo’ chanru li k’a’aq re ru re li ruchich’och’.
Ut eb’ a’an ke’chal rik’in laj Alma, ut li jun li kiwan choq’ xb’eenil sa’ xyanqeb’ kixye re: K’e reetal, ak’a’ru te’xb’aanu li was wiitz’in a’in, xb’aan naq xik’ ilb’ileb’ xb’aaneb’ chixjunil li winq xmaak xneb’a’ileb’, relik chi yaal, ut q’axal wi’chik xb’aaneb’ laj tij chiqu; xb’aan naq eb’ a’an bkoohe’risi chaq sa’eb’ li qach’utleb’aal li kook’anjelak chi numtajenaq re xkab’lankil rik’in tz’aqal li quq’; ut koohe’risi chaq xb’aan xnumtajenaqil li qaneb’alil, ut maak’a’ qana’aj re xloq’oninkil li qaDios; k’e ut reetal, ck’a’ru taqab’aanu?
Ut anajwan naq kirab’i a’in laj Alma, kixsutq’isi rib’, chi k’eeb’il tz’aqal li rilob’aal re, ut ki’ilok rik’in nimla sahil ch’oolejil, xb’aan naq kixk’e reetal naq atuulanob’resinb’ileb’ xch’ool chi yaal xb’aan bxch’a’ajkilaleb’, ut wankeb’ chi ckawresinb’il re rab’inkil li aatin.
Jo’kan naq maak’a’ chik kixye re li jun ch’uut chik chi tenamit; kixye’ b’an li ruq’, ut kixjap re chiruheb’ li kiril, li tz’aqal yot’b’ileb’ xch’ool, ut kixye reheb’: Nink’e reetal naq akub’enaq eech’ool; ut wi jo’kan, osob’tesinb’ilex.
K’ehomaq reetal lee komon kixye, K’a’ru taqab’aanu?—xb’aan naq isinb’ilo chaq sa’eb’ li qach’utleb’aal, jo’kan naq ink’a’ naru naqaloq’oni li qaDios.
K’ehomaq reetal ninye eere, ma nekek’oxla tab’i’ naq ink’a’ nekexru achixloq’oninkil li Dios, ka’ajwi’ sa’eb’ lee ch’utleb’aal?
Ut jo’kan ajwi’, nawaj xpatz’b’al, ma nekek’oxla tab’i’ naq ink’a’ naru nekeloq’oni li Dios, ka’ajwi’ jun sut chiru li xamaan?
Ninye eere, us ajwi’ naq isinb’ilex chaq sa’eb’ lee ch’utleb’aal, re naq tuulanaq eech’ool, ut re teetzol axchaab’ilal li na’leb’; xb’aan naq tento naq teetzol li chaab’il na’leb’; xb’aan naq a’ rik’in naq isinb’ilex chaq, naq xik’ ilb’ilex xb’aaneb’ lee ras eeriitz’in xb’aan xnumtajenaqil beeneb’a’il, naq k’amb’ilex sa’ li kub’enaqil ch’oolej; xb’aan naq chi minb’il eeru kexk’ame’ chi tuulano’k eech’ool.
Ut anajwan, rik’in naq minb’il eeru chi tuulano’k eech’ool, osob’tesinb’ilex, xb’aan naq wan naq jun li winq, wi minb’il ru chi tuulano’k xch’ool, naxsik’ xjalb’al xk’a’uxl; ut anajwan relik chi yaal naq ani naxjal xk’a’uxl tixtaw ruxtaanankil ru, ut ani natawok ruxtaanankil ru ut anakuyuk toj sa’ roso’jik, a’an ajwi’ taakole’q.
Ut anajwan, jo’ kinye eere, naq rik’in naq minb’il eeru chi tuulano’k eech’ool osob’tesinb’ilex, ma ink’a’ nekek’oxla naq q’axal wi’chik osob’tesinb’ileb’ li ani chi yaal neke’xtuulanob’resi rib’ xb’aan li aatin?
Relik chi yaal, li ani chi yaal naxtuulanob’resi rib’, ut naxjal xk’a’uxl chirix lix maak, ut nakuyuk toj sa’ roso’jik, a’an ajwi’ taa’osob’tesiiq—relik chi yaal, q’axal wi’chik osob’tesinb’ilaq chiruheb’ li ani minb’ileb’ ru chi tuulano’k xch’ooleb’ xb’aan xnumtajenaqil lix neb’a’ileb’.
Jo’kan ut, osob’tesinb’ileb’ li aneke’xtuulanob’resi rib’eb’ chi ink’a’ minb’ileb’ ru chi tuulano’k xch’ooleb’; malaj ut sa’ jalan chik aatin, osob’tesinb’il li ani napaab’ank re li raatin li Dios, ut nakub’e xha’ chi maak’a’ xjipil xch’ool, relik chi yaal, chi ink’a’ xk’ame’ chixnawb’al li aatin, malaj xmine’ ajwi’ ru chixnawb’al, re taaruuq te’xpaab’.
Relik chi yaal, wankeb’ naab’al li neke’yehok re: Wi taak’ut chiqu jun aeetalil nachal chaq sa’ choxa, chirix a’an taqanaw chi ch’olch’o, toja’ ut naq toopaab’anq.
Anajwan ninpatz’, ma paab’aal a’in?
K’ehomaq reetal, ninye eere, Ink’a’, xb’aan naq wi junaq winq naxnaw k’a’ruhaq, moko na’ajman ta naq ataapaab’anq, xb’aan naq ak naxnaw.
Ut anajwan, ma toja’ ta chik ink’a’ majewanb’il li ani ananawok re li rajom li Dios ut ink’a’ naxb’aanu, chiru li ani yal napaab’an, malaj yal wan rajb’al naq taapaab’anq, ut nat’ane’ sa’ li q’etok aatin?
Anajwan li na’leb’ a’in tento teetz’il rix laa’ex.
K’ehomaq reetal ninye eere, naq chi junpak’al wan jo’ chanru ajwi’ naq wan chi junpak’al chik; ut taawanq choq’ re li junjunq chi winq jo’ chanru xk’anjel.
Ut anajwan jo’ xinye chirix li apaab’aal—li paab’aal maawa’ xnawb’al chi tz’aqal tz’aqal li k’a’aq re ru; jo’kan ut, wi wan eepaab’aal bnekeyo’oni k’a’aq re ru li cmoko ilb’il ta ru, li yaal.
Ut anajwan k’ehomaq reetal, ninye eere naq nawaj raj naq taajultiko’q eere, naq li Dios naruxtaanaheb’ ru chixjunil li neke’paab’ank re li xk’ab’a’; jo’kan naq naraj xb’een wa naq texpaab’anq, relik chi yaal, chirix ajwi’ li raatin.
Ut anajwan, a’an, rik’ineb’ li anjel, naxk’e li raatin reheb’ li winq; relik chi yaal, aink’a’ ka’ajwi’ reheb’ li winq, reheb’ aj b’an wi’ li ixq.
Anajwan moko chixjunil ta a’in; eb’ li bkok’al wan li aatin nak’eeman k’iila sut reheb’, li naxsach xna’leb’eb’ li nim xna’leb’eb’ ut li tzolb’ileb’.
Anajwan ut, ex was wiitz’in raarookex inb’aan, jo’ xeraj xnawb’al wik’in k’a’ru teeb’aanu xb’aan naq tawasinb’ilex ut isinb’ilex chaq—anajwan ink’a’ nawaj naq teek’oxla naq nawaj raqok aatin cherix, ka’ajwi’ jo’ chanru li k’a’ru yaal— Xb’aan naq moko ninye ta naq chejunilex minb’il eeru chi tuulano’k eech’ool; xb’aan naq ninpaab’ chi yaal naq wankeb’ sa’ eeyanq li te’xtuulanob’resi raj rib’, maak’a’ naxye chan ru li wankeb’ wi’.
Anajwan, jo’ xinye chirix li paab’aal—naq maawa’ xnawb’al chi tz’aqal re ru—jo’kan ajwi’ naq wan rik’in li waatin.
Moko naru ta teenaw chirix xyaalalil sa’ xtiklajik, chi tz’aqal re ru, jo’ chanru ajwi’ naq li paab’aal maawa’ nawok chi tz’aqal re ru.
A’b’anan k’ehomaq reetal, wi taa’ajq eeru ut teewaklesi lee reek’ahom, re ajwi’ xyalb’al rix li waatin, ut teek’anjela yal ta jun miin raqal li paab’aal, relik chi yaal, wi yal ta naru cheru arajb’al paab’aank, kanab’omaq chi k’anjelak eerik’in lee rajom a’in, toj reetal naq nekexpaab’an toj b’ar nekexru chixk’eeb’al xna’aj jun raqal li waatin.
Anajwan taqajuntaq’eeta li aatin rik’in jun aiyaj.
Anajwan, wi nekek’e xna’aj re taaruuq chi awmank jun li biyaj sa’ lee cch’ool, k’ehomaq reetal, wi a’an jun iyaj li yaal, malaj jun chaab’il iyaj, wi ink’a’ neketz’eq xb’aan dxmaak’a’il lee paab’aal, re teetz’eqtaana lix Musiq’ li Qaawa’, k’ehomaq reetal, taa’ok chi siipook sa’ lee ch’ool; ut naq nekereek’a li siipook a’in, tex’ok chixyeeb’al sa’ lee ch’ool—Tento naq chaab’ilaq li iyaj a’in, malaj ut naq chaab’il li aatin, xb’aan naq na’ok chixnimob’resinkil li waam; relik chi yaal, na’ok chixkutanob’resinkil einnawom, relik chi yaal, na’ok chi tamk xsahil choq’ we.
K’ehomaq ut reetal anajwan, ma ink’a’ raj tixnimob’resi a’in lee paab’aal?
Ninye eere, yaal ajwi’; a’b’anan toj maji’ naniman toj reetal naq nawb’il chi tz’aqal re ru.
A’ut k’ehomaq reetal, naq nasiipo li iyaj, ut namoq, ut na’ok chi nimank, rik’in a’an tento teeye naq chaab’il li iyaj; xb’aan naq k’ehomaq reetal, nasiipo, ut namoq, ut na’ok chi nimank.
Anajwan ut, k’ehomaq reetal, ma ink’a’ tixnimob’resi a’in lee paab’aal?
Yaal, tixnimob’resi lee paab’aal: xb’aan naq teeye, Ninnaw naq a’in jun li chaab’il iyaj, xb’aan naq k’ehomaq reetal, namoq ut na’ok chi nimank.
Anajwan ut, k’ehomaq reetal, ma nekenaw chi tz’aqal naq a’in jun li chaab’il iyaj?
Ninye eere, Yaal; xb’aan naq li junjunq chi iyaj na’uuchin a’ yaal ak’a’ chi iyajil.
Jo’kan ut, wi jun li iyaj naniman, chaab’il a’an, a’b’an wi ink’a’ naniman, k’ehomaq reetal, moko us ta, jo’kan naq natz’eqman.
Ut anajwan, k’ehomaq reetal, rik’in naq xeb’aanu li yalok-ix, ut xeraw li iyaj, ut nasiipo ut namoq ut na’ok chi nimank, tento teenaw naq chaab’il li iyaj.
Anajwan ut, k’ehomaq reetal, ma tz’aqal re ru aeenawom?
Yaal, tz’aqal re ru eenawom sa’ li na’leb’ a’an, ut moko wan ta chik chi k’anjelak beepaab’aal; ut a’in xb’aan naq nekenaw, xb’aan naq nekenaw naq li aatin xnimob’resi lee raam, ut nekenaw ajwi’ naq xmoq chaq, naq lee nawom na’ok chi kutanob’resiik, ut lee ck’a’uxl na’ok chi nimob’resiik.
Ma ink’a’ ut tz’aqal yaal a’in?
Ninye eere, yaal, xb’aan naq a’an asaqen; ut yalaq k’a’ru saqen, a’an chaab’il, xb’aan naq naru xk’eeb’al reetal, jo’kan naq tento teenaw naq chaab’il; ut anajwan k’ehomaq reetal, chirix naq xeyal xsahil li saqen a’in, ma tz’aqal re ru eenawom?
K’ehomaq reetal ninye eere, Ink’a’, chi moko naru nekekanab’ lee paab’aal, xb’aan naq ka’ajwi’ xek’anjela lee paab’aal re rawb’al li iyaj, re teeb’aanu li yalok-ix re xnawb’al ma chaab’il li iyaj.
Ut k’ehomaq reetal, naq na’ok chi nimank li che’, teeye: Chiqach’olani rik’in xnimal li qasak’ahil, re tixchap xxe’, re naq taanimanq, ut taa’uuchinq choq’ qe.
Anajwan ut k’ehomaq reetal, wi nekech’olani rik’in xnimal eesak’ahil tixchap xxe’, ut taanimanq, ut taa’uuchinq.
A’b’an wi anekekanab’ rilb’al li che’, ut ink’a’ nekek’oxla xch’olaninkil, k’ehomaq reetal maajun xxe’ tixchap; ut naq taachalq xtiqwal li saq’e ut tixk’at, rik’in naq maak’a’ xxe’ nachaqik, ut nekemich’ ut neketz’eq chaq.
Anajwan, a’in moko xb’aan ta naq ink’a’ chaab’il li iyaj, chi moko xb’aan naq ink’a’ raj atawal ru li ruuchinihom; a’an b’an xb’aan naq moko chaab’il ta lee ach’och’, ut ink’a’ teech’olani li che’, jo’kan naq ink’a’ naru nekek’ul li naruuchini.
Ut chi jo’kan, wi ink’a’ teech’olani li aatin, rik’in rilb’al chi uub’ej li ruuchinihom rik’in rilob’aal li paab’aal, maajo’q’e texruuq chixch’oqb’al ru li ache’ re li yu’am.
A’b’an wi teech’olani li aatin, relik chi yaal, teech’olani li che’ naq na’ok chi nimank, rik’in lee paab’aal, rik’in xyalb’al anchal eeq’e, ut rik’in akuyuk, ut teeril chi uub’ej li ruuchinihom, a’an tixchap xxe’, ut k’ehomaq reetal, a’anaq jun xtoonal li che’ li btaanimanq choq’ re li yu’am li junelik taawanq.
Ut sa’ xk’ab’a’ lix ayalb’al eeq’e ut lee paab’aal ut lee kuyum rik’in li aatin sa’ xch’olaninkil, re naq taaruuq tixchap xxe’ aawik’in, k’ehomaq reetal, moko taanajto’q ta chik naq teech’oq li bruuchinihom, li q’axal loq’, li ki’ wi’chik chiru chixjunil k’a’ru ki’, ut li saq wi’chik chiru chixjunil li k’a’ru saq; relik chi yaal, ut saq ru wi’chik chiru chixjunil li k’a’ru saq ru; ut teeyal xsahil li ru che’ a’in toj reetal naq texnujaq, re naq ink’a’ textz’okaaq, chi moko taachaqiq eere.
Chirix a’an, ex was wiitz’in, teeq’ol reeqaj lee paab’aal, ut lix yalb’al eeq’e, ut lee kuyum, ut xnajtil lee royb’enihom, naq xeroyb’eni naq li che’ taa’uuchinq choq’ eere.
 Anajwan chirix naq laj Alma kixye li aatin a’in, eb’ a’an ke’xtaqla xpatz’b’al re ma tento te’xpaab’ ajunaj chi Dios, re te’ruuq chixk’ulb’al li ru che’ a’in li ki’aatinak wi’, malaj ut chan ru naq te’raw li biyaj, malaj li aatin li ki’aatinak wi’, li kixye naq tento taa’awmanq sa’ xch’ooleb’, malaj ut chan ru naq te’ok chixk’anjelankil xpaab’aaleb’.
Ut laj Alma kixye reheb’: K’ehomaq reetal, laa’ex keye naq aink’a’ nekexru chixloq’oninkil lee Dios xb’aan naq isinb’ilex chaq sa’eb’ lee ch’utleb’aal.
A’b’anan k’ehomaq reetal, ninye eere, wi nekek’oxla naq ink’a’ nekexru chixloq’oninkil li Dios, k’a’jo’ nekexsach, ut tento raj teetz’il rixeb’ li bloq’laj hu; wi nekek’oxla naq neke’xk’ut a’in cheru, ink’a’ neketaweb’ xyaalal.
Ma jultik eere naq eerilom li k’a’ru kixye laj aTzenos, li profeet najter, chirix li tijok malaj li bloq’onink?
Xb’aan naq a’an kixye: Laa’at aj uxtaanat, at Dios, xb’aan naq xawab’i lin tij, naq kinwan ajwi’ sa’ li yamyookil ch’och’; relik chi yaal, laa’at aj uxtaanat chaq naq kintijok chirixeb’ li wankeb’ choq’ aaj xik’ ilonel chiwu, ut laa’at xasutq’isiheb’ wik’in.
Relik chi yaal, at Dios, ut laa’at aj uxtaanat chaq wik’in naq kin’elajin chawu sa’ ainch’och’; naq kin’elajin chawu sa’ lin tij, ut laa’at kinaawab’i.
Ut jo’kan wi’chik, at Dios, naq kinsutq’i sa’ wochoch kinaawab’i sa’ intij.
Ut naq kin’ok sa’ aintz’aptz’ookil na’aj, at Qaawa’, ut kintijok aawe, kinaawab’i.
Relik chi yaal, laa’at nakawuxtaanaheb’ ru laa walal aak’ajol naq neke’elajin chawu, re te’ab’iiq aab’aan ut moko xb’aaneb’ ta li winq, ut taawab’iheb’.
Relik chi yaal, at Dios, laa’at kawuxtaana wu, ut kawab’i li welajihom sa’ xyanqeb’ laa ch’utam.
Relik chi yaal, ut kinaawab’i ajwi’ naq aisinb’ilin chaq ut xik’ ilb’ilin xb’aaneb’ li xik’ neke’ilok we; relik chi yaal, kawab’i li welajihom, ut katjosq’o’ rik’ineb’ li xik’ ke’ilok we, ut kawula’aniheb’ sa’ laa josq’il rik’in li sache’k sa’ junpaat.
Ut kinaawab’i xb’aan inch’a’ajkilal ut x’anchalil inch’ool; ut a’ xb’aan laa Walal naq kawuxtaana wu chi jo’kan, jo’kan naq tin’elajinq chawu sa’ chixjunil inch’a’ajkilal, xb’aan naq aawik’in wan xsahil inch’ool, xb’aan naq kawisiheb’ chaq sa’ inb’een laa raqb’a-aatin, sa’ xk’ab’a’ laa Walal.
Ut anajwan laj Alma kixye reheb’: Ma nekepaab’eb’ li aloq’laj hu a’an li tz’iib’anb’il xb’aaneb’ li ke’wan chaq najter?
K’ehomaq reetal, wi nekepaab’, tento teepaab’ li kixye laj aTzenos; xb’aan naq k’ehomaq reetal, a’an kixye: Laa’at kawisiheb’ laa raqb’a-aatin, sa’ xk’ab’a’ laa Walal.
Anajwan k’ehomaq reetal, ex was wiitz’in, nawaj raj xpatz’b’al ma xeril li tz’iib’anb’il sa’eb’ li loq’laj hu?
Wi ut eerilom, chan put ru naru naq ink’a’ teepaab’ li Ralal li Dios?
Xb’aan naq amoko tz’iib’anb’il ta naq ka’ajwi’ laj Tzenos ki’aatinak chirix li k’a’aq re ru a’in; laj bTzenok b’an ki’aatinak ajwi’ chirix li k’a’aq re ru a’in— Xb’aan naq k’ehomaq reetal, a’an kixye: Yoo aajosq’il, at Qaawa’ rik’in li tenamit a’in, xb’aan naq ink’a’ te’raj xtawb’al ru laa wuxtaan li kak’e sa’ xb’eeneb’ sa’ xk’ab’a’ laa Walal.
Ut anajwan, ex was wiitz’in, nekeril naq jun chik profeet li kiwan najter kixch’olob’ xyaalal li Ralal li Dios, ut rik’in naq eb’ li tenamit ink’a’ ke’raj xtawb’al ru li raatin ake’xkamsi chi pek.
A’ut k’ehomaq reetal, moko chixjunil ta a’in; moko ka’ajeb’ ta wi’ a’in li ke’aatinak chirix li Ralal li Dios.
K’ehomaq reetal, a’an kiyehe’ resil xb’aan laj aMoises; relik chi yaal, ut k’ehomaq reetal naq bkitaqsiik jun ceetalil sa’ li yamyookil ch’och’, re naq ani taa’iloq re taawanq xyu’am.
Ut naab’al ke’ilok ut ke’wan xyu’am.
A’b’an moko k’iheb’ ta li ke’tawok xyaalal li k’a’aq re ru a’in, ut a’in xb’aan xkawil li raameb’.
A’ut ke’wan naab’al li q’axal kawujenaqeb’, jo’kan naq ink’a’ ke’raj ilok, jo’kan naq ke’oso’.
Ut a’in xyaalalil naq ink’a’ ke’ilok, xb’aan naq moko neke’xpaab’ ta naq atixk’irtesiheb’.
Aay, ex was wiitz’in, wi ta taaruuq texk’irtesiiq yal rik’in xb’eresinkil lee rilob’aal re taaruuq texk’irtesiiq, ma ink’a’ raj tex’iloq sa’ junpaat, malaj ut teeraj raj b’an xkawob’resinkil lee raam chi maak’a’ eepaab’aal, ut texq’emo’q raj, re naq ink’a’ raj teeb’eresi lee rilob’aal, re b’an tex’oso’q raj?
Wi jo’kan, rahilal taachalq sa’ eeb’een; wi b’an ink’a’, b’eresihomaq b’i’ lee rilob’aal, ut atikib’omaq xpaab’ankil li Ralal li Dios, naq a’an taachalq chixtojb’al rix lix tenamit, ut naq a’an tixk’ul rahilal ut taakamq re bxtojb’al rix lix maakeb’; ut naq a’an ctaawakliiq chaq wi’chik sa’ xyanqeb’ li kamenaq, li tixk’e chi uxmanq li dwakliik chi yo’yo, re naq chixjunileb’ li winq te’xaqliiq chiru, re taaraqe’q aatin chirixeb’ sa’ li kutan re roso’jik ut re raqb’a-aatin, a’ yaal jo’ chanru exk’anjeleb’.
Ut anajwan, ex was wiitz’in, nawaj naq ateeraw li aatin a’in sa’ lee ch’ool, ut naq na’ok chi siipook, chi jo’kan teech’olani rik’in lee paab’aal.
Ut k’ehomaq reetal, a’an taa’ok choq’ jun xtoonal li che’, li btaanimanq eerik’in toj sa’ li yu’am li junelik taawanq.
Toja’ ut naq li Dios chixk’ehaq eere naq seeb’aq lee criiq, xb’aan li sahil ch’oolejil chirix li Ralal.
Chixjunil ut a’in naru nekeb’aanu wi nekeraj.
Amen.
 Ut anajwan kik’ulman naq chirix naq laj Alma kixye li aatin a’in reheb’, kichunla chi ch’och’, ut kiwakli laj aAmulek ut ki’ok chixtzolb’aleb’, ut kixye: Ex was wiitz’in, nink’oxla naq moko naru ta naq maak’a’ xenaw chirix li k’a’aq re ru ak yeeb’il chirix lix k’ulunik li Kristo, li k’utb’il qab’aan naq Ralal li Dios; relik chi yaal, ninnaw naq kik’ute’ cheru ali na’leb’ a’in chi naab’al naq maji’ nekejach chaq eerib’ sa’ qayanq.
Ut jo’ xepatz’ re li was wiitz’in raaro inb’aan naq tixk’e chenaw k’a’ru tento teeb’aanu, xb’aan lee ch’a’ajkilal; ut a’an ki’aatinak b’ayaq re xkawresinkil lee k’a’uxl; relik chi yaal, ut kirelaji cheru naq wanq eepaab’aal ut eekuyum— Relik chi yaal, naq tz’aqalaq eepaab’aal re arawb’al li aatin sa’ lee ch’ool, re naq teeyal xtz’ilb’al rix lix chaab’ilal.
Ut laa’o xqak’e reetal naq li nimla patz’om li wan sa’ eek’a’uxl a’an ma wan li aatin rik’in li Ralal li Dios, malaj ut ma maajun Kristo taawanq.
Ut laa’ex xek’e ajwi’ reetal naq lin komon xk’ut xyaalal cheru, sa’ k’iila na’leb’, naq li aaatin wan rik’in li Kristo choq’ re li kolb’a-ib’.
Lin komon xye resil li raatin laj Tzenos, naq li tojb’al-ix nachal xb’aan li Ralal li Dios, ut resil ajwi’ li raatin laj Tzenok; ut jo’kan ajwi’ xye resil laj Moises, re xk’utb’al xyaalal naq yaal li k’a’aq re ru a’in.
Ut anajwan, k’ehomaq reetal, laa’in atinch’olob’ cheru injunes naq yaal li k’a’aq re ru a’in.
K’ehomaq reetal, ninye eere, naq ninnaw naq taachalq li Kristo sa’ xyanqeb’ li ralal xk’ajoleb’ li winq, re xk’ulb’al sa’ xb’een a’an li q’etok aatin re lix tenamit, ut naq a’an btixtoj rix lix maak li ruchich’och’, xb’aan naq li Qaawa’ Dios kiyehok re.
Xb’aan naq aajel ru naq taa’uxmanq jun axtojb’al rix li maak; xb’aan naq jo’ chanru xnimal ru li bna’leb’ k’uub’anb’il xb’aan li Junelik Dios, tento taa’uxmanq jun xtojb’al rix li maak, malaj ut chixjunileb’ li winq tento te’oso’q chi maak’a’ xjalb’al; relik chi yaal, chixjunileb’ kawujenaqeb’; relik chi yaal, chixjunileb’ ct’anenaqeb’ ut sachenaqeb’, ut tento te’oso’q wi ink’a’ taa’uxmanq xtojb’al rix li maak li aajel ru naq taa’uxmanq.
Xb’aan naq aajel ru naq taawanq jun li xnimal ru ut roso’jikil amayej; relik chi yaal, moko mayej ta re winq, chi moko re xul, chi moko k’a’ruhaq paay chi xik’anel xul; xb’aan naq maawa’aq winqil mayej; tento b’an naq taawanq li bmayej chi cmaak’a’ roso’jik, ut chi junelik.
Anajwan maajun winq wan li naru chixmayejankil xkik’el li taatoje’q wi’ rix xmaak jalan chik.
Anajwan wi junaq winq nakamsin, k’ehomaq reetal, li qachaq’rab’, li atiik ru, ma taarisi tab’i’ xyu’am li riitz’in?
Ninye eere, Ink’a’.
Li chaq’rab’ naxpatz’ b’an xyu’am li ani axkamsin; jo’kan naq maak’a’ chik wan, ka’ajwi’ jun xtojb’al rix li maak li maak’a’ roso’jik, li tz’aqalaq choq’ re lix maak li ruchich’och’.
Jo’kan naq aajel ru naq taawanq jun xnimal ru ut roso’jikil mayej, ut chirix a’an taawanq, malaj aajel ru naq taawanq aroso’jik li hoyok kik’; toja’ naq tz’aqlojenaqaq ru lix bchaq’rab’ laj Moises, relik chi yaal, taatz’aqloq ru chixjunil, li junjunq xtz’iib’ul ut xtz’uqil, ut maajun raqal sachb’ilaq.
Ut k’ehomaq reetal, a’in tz’aqal axyaalalil li bchaq’rab’, li junjunq raqal naxk’ut xyaalal li xnimal ru ut roso’jikil cmayej a’an; ut li xnimal ru ut roso’jikil mayej, a’anaq li Ralal li Dios, relik chi yaal, maak’a’ roso’jik ut wan chi junelik.
Ut chi jo’kan a’an tixk’am chaq li akolb’a-ib’ reheb’ chixjunil li te’paab’anq re lix k’ab’a’; a’in ut rajb’al li roso’jikil mayej a’in, re xk’amb’al chaq lix sa’ ch’oolej aj uxtaan, li nanumta sa’ xb’een lix patz’om li tiik ruhil na’leb’, ut naxk’e jun b’e reheb’ li winq re taaruuq te’wanq xpaab’aal choq’ re li jalb’a-k’a’uxlej.
Ut chi jo’kan li auxtaan naru chixk’eeb’al li k’a’ru elajinb’il xb’aan li btiik ruhil na’leb’, ut naxsutiheb’ rix rik’in ruq’ li kole’k, a’ut li ani maajun paab’aal naxk’anjela re xjalb’al xk’a’uxl, k’eeb’il sa’ xb’een chixjunil li chaq’rab’ chirix li k’a’ru elajinb’il xb’aan li ctiik ruhil na’leb’; jo’kan naq ka’ajwi’ re li ani wan xpaab’aal choq’ re li jalb’a-k’a’uxlej na’uxman li xnimal ru ut junelikil dk’uubanb’il na’leb’ re li tojb’al-ix.
Jo’kan ut, li Dios chixk’ehaq taxaq eere laa’ex, ex was wiitz’in, naq chex’ok chixk’anjelankil lee apaab’aal choq’ re li jalb’a-k’a’uxlej, re tex’ok bchixpatz’b’al lix santil k’ab’a’, re naq a’an taaruxtaana eeru; Relik chi yaal, cherelaji ruxtaanankil eeru chiru, xb’aan naq a’an kaw xmetz’ew chi kolok.
Relik chi yaal, tuulanob’resihomaq eerib’, ut chexkanaaq sa’ li tijok chiru a’an.
Elajinqex chiru naq wankex sa’ lee ch’och’, relik chi yaal, sa’ xb’een chixjunil lee ketomq.
aElajinqex chiru sa’eb’ lee rochoch, relik chi yaal, sa’ xb’een chixjunil lee junkab’al, eq’la, wa’leb’, ut ewu.
Relik chi yaal, elajinqex chiru chirix lix wankilaleb’ li xik’ neke’ilok eere.
Relik chi yaal, aelajinqex chiru chirix blaj tza, a’an aj xik’ ilonel re chixjunil li ctiikilal.
Elajinqex chiru sa’ xb’een li awb’il sa’ lee ch’och’, re tex’usaaq rik’in.
Elajinqex chirix lix ketomq lee ch’och’, re taaruuq te’tamq.
A’b’anan moko ka’aj ta wi’ a’in; tento teehoy lee raam sa’ lee atz’aptz’ookil na’aj, ut sa’ lee muqmuukil na’aj, ut sa’ lee yamyookil ch’och’.
Relik chi yaal, ut naq ink’a’ nekex’elajin chiru li Qaawa’, chiwanq aeech’ool chi bnujenaq, ut k’eeb’ilaq junelik chi tijok chiru a’an choq’ re lee chaab’ilal, ut re ajwi’ xchaab’ilaleb’ li ani wankeb’ chesutam.
Ut anajwan k’ehomaq reetal, ex was wiitz’in raarookex inb’aan, ninye eere, meek’oxla naq a’in tz’aqal; xb’aan naq chirix naq xeb’aanu chixjunil li k’a’aq re ru a’in, wi neketz’eqtaana li amaak’a’ k’a’ru re, ut li t’ust’u, ut ink’a’ nekerula’ani li yaj ut li ch’a’ajkilanb’il, ut ink’a’ bnekek’e xkomon li k’a’ru eere wi wan, reheb’ li ani te’ajoq ru—Ninye eere, wi maajun reheb’ a’ k’a’aq re ru a’in nekeb’aanu, k’ehomaq reetal, cmaak’a’ xyaalal lee dtij, ut maak’a’ na’ok wi’ eere, ut chanchanex eb’ laj ka’pak’al-u, li neke’tz’eqtaanank re li paab’aal.
Jo’kan ut, wi ink’a’ najultiko’ eere wank jo’ aj arahonel, chanchanex li tz’aj, li natz’eqe’ xb’aaneb’ laj k’uub’anel ch’iich’ (xb’aan naq maak’a’ na’ok wi’) ut nayeq’e’ rub’el roqeb’ li winq.
Ut anajwan, ex was wiitz’in, nawaj raj naq chirix xk’ulb’al xk’ihal li k’utuk xyaalal, rik’in naq eb’ li loq’laj tz’iib’anb’il hu neke’xch’olob’ xyaalal li k’a’aq re ru a’in, chexchalq ut achex’uuchinq choq’ re li jalb’a-k’a’uxlej.
Relik chi yaal, nawaj raj naq chexchalq ut naq ink’a’ chik teekawob’resi eeraam; xb’aan naq k’ehomaq reetal, anajwan xq’ehil ut axkutankil lee kolb’al; ut chi jo’kan, wi teejal eek’a’uxl ut ink’a’ teekawob’resi lee raam, sa’ junpaat taa’uxmanq choq’ eere li nimla k’uub’anb’il na’leb’ re li tojb’al-ix.
Xb’aan naq k’ehomaq reetal, li yu’am a’in a’an xq’ehil re naq ate’xkawresi rib’ li winq chixk’ulb’al li Dios; relik chi yaal, k’ehomaq reetal, lix kutankil li yu’am a’in a’an li kutan tento te’xb’aanu wi’ li winq xk’anjeleb’.
Anajwan ut, jo’ xinye eere junxil, rik’in naq xek’ul k’iila k’utuk xyaalal, chi jo’kan, nintz’aama cheru naq ameeb’ay xkutankil lix bjalb’al eek’a’uxl toj sa’ roso’jik; xb’aan naq chirix xkutankil li yu’am a’in, li k’eeb’il qe re xkawresinkil qib’ choq’ re li junelik q’e kutan, k’ehomaq reetal, wi ink’a’ naqachaab’ilob’resi li qakutan naq wanko sa’ li yu’am a’in, chirix a’an nachal li cq’ojyin re daak’ab’, li maajun k’anjel naru taab’aanumanq wi’.
Moko taaruuq ta teeye, naq k’amb’ilex sa’ li xuwajel ach’a’ajkilal a’an, naq tinjal ink’a’uxl, naq tinsutq’iiq rik’in inDios.
Ink’a’, moko taaruuq ta teeye a’in; xb’aan naq li musiq’ej ajwi’ a’an li na’eechanink re lee tib’el sa’ li hoonal naq nekex’el chaq sa’ li yu’am a’in, li musiq’ej ajwi’ a’an taawanq xwankil chireechaninkil lee tib’el sa’ li junelikil ruchich’och’ a’an.
Xb’aan naq k’ehomaq reetal, wi xeb’ay xkutankil lix jalb’al eek’a’uxl toj sa’ li kamk, k’ehomaq reetal, okenaqex arub’el xwankil lix musiq’ laj tza, ut a’an bnekexxtz’ap choq’ reechanihom; jo’kan naq lix Musiq’ li Qaawa’ risihom rib’ eerik’in, ut maak’a’ xna’aj eerik’in, ut laj tza wan anchal xwankil sa’ eeb’een; ut a’in xwanjikeb’ laj maak sa’ roso’jik.
Ut a’in ninnaw, xb’aan naq li Qaawa’ kixye naq a’an moko nawan ta sa’eb’ li aochoch moko sant ta, sa’ xch’ooleb’ b’an li btiikeb’ xch’ool nawan; relik chi yaal, ut kixye ajwi’ naq eb’ li tiikeb’ xch’ool te’k’ojlaaq sa’ li rawa’b’ejihom, re ink’a’ chik te’elq chaq; te’saqob’resiiq b’an li raq’eb’ rik’in xkik’el li Karneer.
Ut anajwan, ex was wiitz’in raarookex inb’aan, nawaj naq taajultiko’q eere li k’a’aq re ru a’in, ut naq ateesik’ xk’anjelankil eekolb’al rik’in eexiw chiru li Dios, ut naq ink’a’ chik teeye naq maak’a’aq xk’ulunik li Kristo; Naq ink’a’ chik ateewech’ rix li Santil Musiq’ej, naq teek’ul b’an, ut teek’ul sa’ eeb’een blix k’ab’a’ li Kristo; naq teetuulanob’resi eerib’ toj sa’ li poqs, ut cteeloq’oni li Dios, sa’ b’araq chi na’ajej wankex wi’, sa’ musiq’ej ut rik’in yaal; ut naq texwanq chi db’antioxink wulaj wulaj, xb’aan xk’ihal li uxtaan ut li osob’tesink li naxk’e sa’ eeb’een.
Relik chi yaal, ut nintz’aama cheru, ex was wiitz’in, naq achexyo’leq rik’in tijok junelik, re naq ink’a’ texjalb’ehiiq xb’aan li baaleek xb’aan laj tza, re naq a’an ink’a’ taanumtaaq sa’ eeb’een, re naq moko texwanq ta chi taqlanb’il xb’aan a’an sa’ roso’jik li kutan, xb’aan naq k’ehomaq reetal, a’an cmaajun chaab’ilal naxk’e choq’ eeq’ajkamunkil.
Ut anajwan ex was wiitz’in raarookex inb’aan, nawaj xtz’aamankil cheru naq chiwanq aeekuyum, ut naq chekuy rik’in chaab’ilal li k’iila paay chi ch’a’ajkilal; naq bmeehob’eb’ li neke’isink chaq eere xb’aan xnumtajenaqil eeneb’a’il, maare anchal tex’ok choq’ aj maak chanchaneb’ a’an; Naq chiwanq b’an eekuyum, ut chenumsi rik’in chaab’ilal li ch’a’ajkilal a’an, rik’in jun eekawil yo’onihom naq sa’ junaq kutan texhilanq chiru chixjunil lee ch’a’ajkilal.
 Anajwan kik’ulman naq chirix naq laj Amulek kixk’e xraqik li aatin a’in, ke’risi rib’ rik’in li ch’utch’uukil tenamit ut kole’nume’q junpak’al sa’ li ch’och’ Jerxon.
Relik chi yaal, ut li rela’ li komon, chirix naq ke’xjultika li aatin chiruheb’ laj Tzoramita, kole’nume’q ajwi’ junpak’al sa’ li ch’och’ Jerxon.
Ut kik’ulman naq chirix naq li jun raqal reheb’ laj Tzoramita li na’nookeb’ ru ke’xk’uub’ xna’leb’ sa’ komonil chirix li aatin li kijultikaman chaq chiruheb’, ke’chal xjosq’il xb’aan li aatin, xb’aan naq naxsach axk’anjeleb’, jo’kan naq ink’a’ ke’raj ab’ink chiru li aatin.
Ut ke’xtaqla xch’utub’ankil chiru chixjunil li ch’och’ chixjunileb’ li tenamit, ut ke’xsik’ xna’leb’eb’ chirix li aatin li kiyeeman chaq.
Anajwan eb’ lix taqlanel ut laj tij ut lix tzoloneleb’ ink’a’ ke’xk’e chixnaw li tenamit chirix li rajomeb’, jo’kan naq sa’ muqmu ke’xtaw xyaalal lix k’oxlahomeb’ chixjunil li tenamit.
Ut kik’ulman naq chirix naq ke’xtaw xyaalal lix k’oxlahomeb’ chixjunil li tenamit, eb’ li neke’wulak chiru li aatin yeeb’il chaq xb’aan laj Alma ut eb’ lix komon ke’isiik chaq sa’ li ch’och’; ut k’iheb’ a’an, ut kole’nume’q ajwi’ junpak’al sa’ li ch’och’ Jerxon.
Ut kik’ulman naq laj Alma ut eb’ lix komon ke’k’anjelak chiruheb’.
Anajwan eb’ lix tenamiteb’ laj Tzoramita ke’chal xjosq’il rik’in lix tenamit laj Ammon li wankeb’ chaq Jerxon, ut li xb’eenil aj taqlanel reheb’ laj Tzoramita, rik’in naq a’an jun winq q’axal aj maak, kixtaqla xyeeb’al reheb’ lix tenamit laj Ammon naq che’risi chaq sa’ xch’och’eb’ chixjunileb’ li chalenaqeb’ chaq rik’ineb’ toj sa’ xch’och’eb’ a’an.
Ut k’iila rahilal kixyeechi’i xb’aanunkil reheb’.
Anajwan ut eb’ lix tenamit laj Ammon ink’a’ ke’xxuwa ru li raatineb’, jo’kan naq ink’a’ ke’risiheb’ chaq; ke’xk’uleb’ b’an chixjunil li neb’a’ reheb’ laj Tzoramita li ke’nume’ chaq rik’ineb’; ut ake’xch’olaniheb’, ut ke’xk’e raq’eb’, ut ke’xk’e li ch’och’ reheb’ choq’ reechanihomeb’; ut ke’k’ehok reheb’ jo’ chanru li ajb’il xb’aaneb’.
Anajwan a’in kireek’asiheb’ laj Tzoramita chi josq’o’k rik’in lix tenamit laj Ammon, ut ke’ok chixjunajinkil rib’eb’ rik’ineb’ laj Lamanita, ut chireek’asinkileb’ ajwi’ a’an chi josq’o’k rik’ineb’.
Ut chi jo’kan eb’ laj Tzoramita ut eb’ laj Lamanita ke’ok chixkawresinkil rib’ chi pleetik rik’in lix tenamit laj Ammon, ut rik’ineb’ ajwi’ laj Nefita.
Ut chi jo’kan kiraqe’ li xwuqlaju chihab’ rawa’b’ejileb’ laj raqol aatin sa’ xb’een lix tenamit laj Nefi.
Ut eb’ lix tenamit laj Ammon ke’el chaq sa’ li ch’och’ Jerxon, ut kole’nume’q junpak’al sa’ li ch’och’ Melek, ut ke’xk’e na’ajej sa’ li ch’och’ Jerxon choq’ reheb’ li teep aj pleet reheb’ laj Nefita, re te’ruuq chixyalb’al ru rik’ineb’ li teep aj pleet reheb’ laj Lamanita ut li teep aj pleet reheb’ laj Tzoramita; ut chi jo’kan kitikla jun li pleet ke’wan wi’ laj Lamanita rik’ineb’ laj Nefita, sa’ li xwaqxaqlaju chihab’ rawa’b’ejileb’ laj raqol aatin; ut moqon ataak’ehe’q resil lix pleetihomeb’.
Ut laj Alma, ut laj Ammon, ut eb’ lix komoneb’, ut jo’kan ajwi’ xkab’ichaleb’ li ralal laj Alma ke’sutq’i sa’ li ch’och’ Tzarahemla, chirix wank choq’ k’anjeleb’aal sa’ ruq’ li Dios re xk’amb’al anaab’al reheb’ laj Tzoramita sa’ li jalb’a-k’a’uxlej; ut jo’ k’ihaleb’ li ke’k’ame’ sa’ li jalb’a-k’a’uxlej ke’alinasiik chaq sa’ xch’och’eb’; a’ut wan li ch’och’ k’eeb’il choq’ reechanihomeb’ sa’ li ch’och’ Jerxon, ut ke’xchap li k’anjeleb’aal re pleet re xkolb’al rib’eb’, ut li rixaqileb’, ut lix kok’aleb’, ut lix ch’och’eb’.
Anajwan laj Alma, rik’in naq ra xch’ool xb’aan xmaa’usilal lix tenamit; relik chi yaal, xb’aan li pleet, ut li hoyok kik’, ut li wech’ok-ib’ li kiwan sa’ xyanqeb’, ut chirix wank chixch’olob’ankil li aatin, malaj chirix xtaqlankil xch’olob’ankil li aatin, sa’ xyanqeb’ chixjunil li ani wankeb’ sa’ li junjunq chi tenamit; ut rik’in rilb’al naq li raameb’ li tenamit ke’ok chi kawuk, ut naq ke’ok chi ach’a’ajko’k xch’ooleb’ xb’aan xkawil li aatin, kiraho’ xch’ool chi numtajenaq.
Jo’kan ut, kixtaqla xch’utub’ankileb’ li ralal, re tixk’e axchaq’rab’inkil chixjunjunqaleb’, li junjunq xjunes, chirix li k’a’aq re ru re tiikilal.
Ut wan qik’in resil lix taqlahom, li kixk’e reheb’ jo’ chanru li esil kixtz’iib’a a’an.
 At awalal, k’e aaxik chirab’inkil li waatin, xb’aan naq ninxaqab’ aatin chawu, naq a’ yaal jo’ nakapaab’ lix taqlahom li Dios tat-usaaq sa’ li ch’och’.
Nawaj raj naq taab’aanu jo’ xinb’aanu laa’in, ut taajultiko’q aawe xpreexileb’ li qayuwa’; xb’aan naq eb’ a’an ke’wan chi amoosil, ut maajun kiru chi kolok reheb’, ka’ajwi’ lix bDios laj Abraham, ut lix Dios laj Isaak, ut lix Dios laj Jakob, ut a’an kixkoleb’ chi yaal sa’ xch’a’ajkilaleb’.
Ut anajwan, at walal Helaman, k’e reetal, wankat sa’ aasaajil, jo’kan ut naq nintz’aama chawu naq chawab’i li waatin ut chattzoloq wik’in; xb’aan naq ninnaw naq eb’ li ani neke’xkanab’ rib’ chiru li Dios te’kawresiiq sa’ li ayale’k rixeb’, ut li rahilal neke’xnumsi, ut lix ch’a’ajkilaleb’, ut bte’waklesiiq sa’ roso’jik li kutan.
Ut moko nawaj ta naq taak’oxla naq ninnaw ainjunes wib’—moko rik’in ta li k’a’ru re li yu’am a’in, rik’in b’an li k’a’ru re li musiq’ej, moko rik’in ta bxk’a’uxl li tz’ejwalej, rik’in b’an li Dios.
Anajwan, k’e reetal, ninye aawe, wi ta ink’a’ akinyo’la rik’in li Dios bink’a’ raj kinnaw li k’a’aq re ru a’in; a’b’an li Dios, rik’in xtz’uumal re lix santil anjel, xk’e chinnaw li k’a’aq re ru a’in, moko rik’in ta junaq cink’ulub’ejil injunes wib’; Xb’aan naq laa’in xinb’eenink wochb’eeneb’ li ralal laj Mosiah, re xsik’b’al axsachb’al lix iglees li Dios; a’b’anan k’e reetal, li Dios kixtaqla lix santil anjel re qaramb’al chire li b’e.
Ut k’e reetal, a’an kooraatina, chanchan xyaab’ li kaaq, ut chixjunil li ch’och’ anachiq’chot rub’el li qoq, ut chiqajunil koot’ane’ chi ch’och’, xb’aan naq kichal sa’ qab’een bqaxiw chiru li Qaawa’.
A’ut k’e reetal, lix yaab’ kuxej kixye we: Waklin.
Ut kinwakli, ut kinxaqli, ut kiwil li anjel.
Ut a’an kixye we: Wi laa’at aajunes taawaj sache’k, maasik’ chik xsachb’al lix iglees li Dios.
Ut kik’ulman naq kint’ane’ chi ch’och’; ut kiwan chiru xnumik aoxib’ kutan ut oxib’ q’ojyin naq ink’a’ kinru chixteeb’al li we, chi moko kinru chiroksinkil woq wuq’.
Ut wan chik li k’a’aq re ru kixye li anjel we, li ab’inb’il xb’aaneb’ lin komon, a’b’an laa’in ink’a’ kiwab’i; xb’aan naq chirix naq kiwab’i li aatin—Wi laa’at taawaj sache’k aajunes, maasik’ chik xsachb’al lix iglees li Dios—k’a’jo’ naq kintoch’e’ xb’aan xnimal inxiw ut xsachik inch’ool, maare anchal tinsache’q, jo’kan naq kint’ane’ chi ch’och’ ut maak’a’ chik kiwab’i.
A’ut kinyot’e’ rik’in li arahilal re junelik, xb’aan naq li waam kitawasiik chi q’axal numtajenaq, ut kiyot’e’ rik’in chixjunil inmaak.
Relik chi yaal, kijultiko’ we chixjunil inmaak ut inmaa’usilal, xb’aan wi’ akinrahob’tesiik rik’in xrahil xb’alb’a; relik chi yaal, kiwil naq kinpo’resi chaq inch’ool chiru lin Dios, ut naq moko kinpaab’ ta lix santil taqlahom.
Relik chi yaal, ut keb’inkamsi naab’al li ralal xk’ajol, malaj ut kink’ameb’ xb’e sa’ li sache’k; relik chi yaal ut, q’axal nim chaq inmaa’usilal, jo’kan naq yal xk’oxlankil naq tin’ok chiru lin Dios kixyot’ li waam rik’in nimla xiw li ink’a’ naru xch’olob’ankil.
Aay, kink’oxla, achin’isiiq taxaq ut chinmaak’a’o’q taxaq, li waam jo’ ajwi’ lin tib’el, re naq ink’a’ tink’ame’q chi xaqliik chiru lin Dios, re taaraqmanq aatin chiwix xb’aan binb’aanuhom.
Anajwan ut, chiru oxib’ kutan ut oxib’ q’ojyin kinyot’e’, rik’in ajwi’ xrahil jun li aamej li ak’eeb’il sa’ tojb’a-maak.
Ut naq yot’b’ilin chi jo’kan xb’aan rahilal, naq atawasinb’ilin xb’aan xjultikankil xk’ihal inmaak, k’e reetal, kik’ulman naq kijultiko’ ajwi’ we rab’inkil chaq inyuwa’ chi aatinak jo’ profeet chiruheb’ li tenamit chirix xk’ulunik jun li Jesukristo, jun Ralal li Dios, re xtojb’al rix lix maak li ruchich’och’.
Anajwan, naq kixchap ink’a’uxl li na’leb’ a’in, kinjap we sa’ inch’ool: At Jesus, Ralal li Dios, chawuxtaana wu, li wankin sa’ axk’ahil li yot’e’k, ut sutsuukin xb’aan lix bb’ak’leb’ ch’iich’ li kamk li junelik taawanq.
Ut anajwan, k’e reetal, naq kink’oxla a’in, ink’a’ chik kijultiko’ we inrahil; relik chi yaal, moko atawasinb’ilin ta chik xb’aan xjultikankil inmaak.
Ut aay, q’axal nim li asahil ch’oolejil, ut q’axal sachol ch’oolej li saqen kiwil; relik chi yaal, kinujak li waam rik’in sahilal li numtajenaq jo’ chanru chaq inrahilal!
Relik chi yaal, ninye aawe, at walal, ink’a’ naru nawan k’a’ruhaq q’axal nim ut q’axal k’a jo’ ta inrahilal.
Relik chi yaal, ut ninye wi’chik aawe, at walal, naq chi junpak’al chik, moko naru ta nawan k’a’ruhaq q’axal nim ut q’axal ki’ jo’ ta xsahil inch’ool.
Relik chi yaal, anchal naq kiwil, jo’ kiril qayuwa’ aj aLehi, li Dios k’ojk’o sa’ xb’een xk’ojarib’aal, sutsu xb’aan k’iila ch’uuteb’ li anjel maak’a’ rajlankileb’, wankeb’ chi b’ichank ut chixnimankil ru lix Dios, relik chi yaal, ut li waam kirataw wank aran.
A’b’an k’e reetal, kichal wi’chik axmetz’ew li woq wuq’, ut kinxaqli chi woq, ut kink’utb’esi chiruheb’ li tenamit naq byo’lajenaqin chaq rik’in li Dios.
Relik chi yaal, ut chirix li hoonal a’an chalen toj anajwan ink’a’ kinkanab’ k’anjelak, re naq maare tinruuq chixk’amb’aleb’ li aamej sa’ li jalb’a-k’a’uxlej; re naq taaruuq teb’ink’am achixyalb’al xnumtajenaqil li sahil ch’oolejil li xinyal laa’in; re naq yo’lajenaqaqeb’ ajwi’ rik’in li Dios, ut bte’nujaq rik’in li Santil Musiq’ej.
Relik chi yaal, k’e ut reetal, at walal, li Qaawa’ naxk’e chi numtajenaq xsahil inch’ool rik’in li ruuchinihom ink’anjel; Xb’aan naq sa’ xk’ab’a’ li aaatin li kixq’axtesi we, k’e reetal, naab’al li ke’yo’la rik’in li Dios, ut ke’xyal xsahil li kinyal laa’in, ut ke’ril rik’in ruheb’ jo’ kiwil laa’in; jo’kan naq neke’xnaw chirix li k’a’aq re ru kin’aatinak wi’, jo’ ninnaw laa’in; ut li nawb’il inb’aan, k’eeb’il xb’aan li Dios.
Ut laa’in kinkawresiik sa’ li jar paay chi yalok-ix ut chi rahilal xinnumsi, relik chi yaal, ut sa’ li k’iila paay chi ch’a’ajkilal; relik chi yaal, li Dios kinixkol chaq chiru tz’alam, ut chiru li b’ak’leb’, ut chiru li kamk; relik chi yaal, ut laa’in ninkanab’ wib’ chiru, ut a’an toj atinixkol chaq.
Ut ninnaw naq a’an atinixwaklesi sa’ roso’jik li kutan, re tinwanq rik’in a’an sa’ bloq’alil; relik chi yaal, ut laa’in tinnima ru chi junelik q’e kutan, xb’aan naq a’an ckirisiheb’ chaq li qayuwa’ aran Egipto, ut kixsub’eb’ laj dEgipcio sa’ li Kaqi Palaw; ut kixb’eresiheb’ rik’in xwankilal toj sa’ li yeechi’inb’il ch’och’; relik chi yaal, ut kixkoleb’ chaq chiru moosil ut preexil chi yalaq jo’q’e.
Relik chi yaal, ut jo’kan ajwi’ kirisiheb’ chaq li qayuwa’ sa’ li ch’och’ Jerusalen; ut jo’kan ajwi’ rik’in lix wankilal li junelik nakana kixkoleb’ chaq chiru amoosil ut preexil chi yalaq jo’q’e toj chalen sa’ li kutan a’in; ut junelik xink’e chi jultik we lix preexileb’; relik chi yaal, ut laa’at ajwi’ tento raj taak’e chi jultik aawe, jo’ xinb’aanu laa’in, lix preexileb’.
A’ut k’e reetal, at walal, moko chixjunil ta a’in; xb’aan naq tento taanaw jo’ ninnaw laa’in, naq aa’ yaal jo’ nakapaab’ lix taqlahom li Dios tat-usaaq sa’ li ch’och’; ut tento ajwi’ taanaw, naq a’ yaal jo’ ink’a’ nakapaab’ lix taqlahom li Dios, tat-isiiq chaq chiru a’an.
A’in ut jo’ chanru li raatin.
 Ut anajwan, at walal Helaman, nakatintaqla naq taak’ameb’ li atz’iib’anb’il hu li bk’eeb’ileb’ chaq chink’uula; Ut nakatintaqla ajwi’ naq taatz’iib’a jun esil chirix li tenamit a’in, jo’ chanru xinb’aanu laa’in, chiruheb’ lix perel ch’iich’ laj Nefi, ut chak’uula xloq’al chixjunil li k’a’aq re ru a’in li xink’uula laa’in, jo’ chanru ajwi’ naq laa’in xink’uula, xb’aan naq k’uulanb’ileb’ choq’ re jun achaab’il ajom.
Ut eb’ li aperel ch’iich’ bronce a’in, li wan wi’ li tz’iib’anb’il aatin a’in, li wan wi’ resil li loq’laj hu chi tz’iib’anb’il chiru, li wan wi’ li resilal lix xe’toonileb’ li qanajter yuwa’, chalen chaq sa’ xtiklajik— K’e reetal, ch’olob’anb’il jo’ profeetil aatin xb’aaneb’ li qayuwa’, naq k’uulanb’ilaqeb’ ut numsinb’ilaqeb’ chaq xb’aan li jun tasal tenamit re li jun tasal chik, ut naq te’k’uulaaq ut te’kole’q rix xb’aan ruq’ li Qaawa’ toj reetal naq te’xik sa’ li junjunq chi tenamit, junkab’al, aatinob’aal ut teepal, re naq te’xnaw chirix li amuqmuukil na’leb’ li wan chiruheb’.
K’e ut reetal anajwan, wi k’uulanb’ileb’ tento te’kanaaq chi lem ru; relik chi yaal, ut te’kanaaq chi lem ru; relik chi yaal, ut jo’kan ajwi’ te’kanaaq chixjunileb’ li perel ch’iich’ tz’iib’anb’il wi’ li santil aatin.
Anajwan maare taak’oxla naq amaak’a’ inna’leb’ rik’in a’in; a’b’an k’e reetal ninye aawe, naq rik’in li k’a’ru bka’ch’in ut moko nimob’resinb’il ta, nak’ehe’ chi uxmank li xninqal ru na’leb’; ut li ch’ina k’anjeleb’aal k’iila sut naxsach xna’leb’eb’ li ninqeb’ xna’leb’.
Ut li Qaawa’ Dios nak’anjelak rik’in ak’anjeleb’aal re xk’eeb’al chi uxmank xninqal ru li rajom re junelik; ut rik’in li k’anjeleb’aal q’axal bka’ch’in li Qaawa’ naxsach xna’leb’eb’ li ninqeb’ xna’leb’, ut naxk’e chi uxmank lix kolb’aleb’ k’iila aamej.
Ut anajwan, toj sa’ li kutan a’in, a’an xchaab’ilal xna’leb’ li Dios naq taakole’q rix li k’a’aq re ru a’in; xb’aan naq k’e reetal, rik’in a’an axnimob’resiik li najultiko’ re li tenamit a’in, relik chi yaal, ut xq’unb’esiheb’ xch’ool naab’al chirix xsachsookilal lix b’eheb’, ut xk’ameb’ chixnawb’al chirix lix Dios, choq’ re xkolb’aleb’ li raam.
Relik chi yaal, ninye aawe, awi ta ink’a’ xb’aan li k’a’aq re ru a’in li wan sa’eb’ li tz’iib’anb’il hu a’in, li wank chiruheb’ li perel ch’iich’ a’in, laj Ammon ut eb’ lix komon ink’a’ raj ke’ru bchixq’unb’esinkileb’ xch’ool k’iila mil reheb’ laj Lamanita chirix li na’leb’ moko yaal ta li kanab’anb’il chaq xb’aaneb’ lix yuwa’eb’; relik chi yaal, eb’ li tz’iib’anb’il hu a’in ut li caatin wan chiruheb’ ke’xk’ameb’ sa’ li jalb’a-k’a’uxlej; malaj ut ke’xk’ameb’ chixnawb’al chirix li Qaawa’ lix Dios, ut chi saho’k sa’ xch’ool chirix li Jesukristo, laj Tojol rixeb’.
Ut ani nanawok re ma ink’a’ te’wanq choq’ k’anjeleb’aal re xk’amb’al k’iila mil reheb’, relik chi yaal, ut k’iila mil ajwi’ reheb’ li qas qiitz’in aj Nefita li jipeb’ xk’a’uxl, li yookeb’ chixkawob’resinkil li raameb’ sa’ maak ut sa’eb’ li maa’usilal, chixnawb’al chirix laj Tojol rixeb’?
Anajwan toj maji’ k’eeb’il chinnaw chi tz’aqal a’ muqmuukil na’leb’ a’in; jo’kan naq maak’a’ chik tinye.
Ut maare tz’aqalaq wi yal tinye naq kolb’ileb’ rix choq’ re jun chaab’il ajom, jun ajom nawb’il xb’aan li Dios; xb’aan naq a’an anak’ehok na’leb’ rik’in chaab’ilal sa’ xb’een chixjunil lix k’anjel, ut tiik ru lix b’e, ut wan lix b’e sa’ bjunaj chi sutam li wan chi junelik.
Aay, chijultiko’q, chijultiko’q aawe, at walal Helaman, chanru axkawil lix taqlahom li Dios.
Ut a’an kixye: bWi teepaab’ lin taqlahom ctex’usaaq sa’ li ch’och’—a’b’anan wi ink’a’ nekepaab’ lix taqlahom tex’isiiq chaq chiru a’an.
Ut anajwan chijultiko’q aawe, at walal, naq li Dios axk’e chak’uula li k’a’aq re ru a’in, li bloq’eb’, li kixk’uula xloq’aleb’, ut li toj tixk’uula ajwi’ ut tixkol rix choq’ re jun cchaab’il ajom nawb’il xb’aan a’an, re taaruuq tixk’utb’esi xwankilal reheb’ li tasal tenamit li toj te’chalq.
Ut anajwan k’e reetal, ninye aawe rik’in li musiq’ej re profeetil aatin, naq wi nakaq’et lix taqlahom li Dios, k’e reetal, li k’a’aq re ru a’in li loq’ taa’isiiq chawu xb’aan xwankil li Dios, ut laa’at tatq’axtesiiq re laj Satanas, re taaruuq tatixtz’il jo’ xmulel q’olom chiru li iq’.
A’b’an wi nakapaab’ lix taqlahom li Dios, ut nakab’aanu rik’in li k’a’aq re ru loq’ a’in jo’ chanru li taqlanb’il aawe xb’aan li Qaawa’, (xb’aan naq tento tatpatz’oq chiru li Qaawa’ chirix chixjunil li k’a’aq re ru li b’arwan tento taab’aanu rik’in) k’e reetal, maajun wankilal aj ruchich’och’ malaj aj xb’alb’a naru achixmaq’b’al chaq chawu, xb’aan naq li Dios nim xwankil re xtz’aqob’resinkil ru chixjunil li raatin.
Xb’aan naq a’an tixtz’aqob’resi ru chixjunil lix yeechi’ihom li tixyeechi’i aawe, xb’aan naq kixtz’aqob’resiheb’ ru lix yeechi’ihom li kixyeechi’i reheb’ li qayuwa’.
Xb’aan naq a’an kixyeechi’i reheb’ naq atixkol rix li k’a’aq re ru a’in choq’ re jun lix chaab’il ajom, re taaruuq tixk’utb’esi xwankilal reheb’ li tasal tenamit li toj te’chalq.
Ut anajwan k’e reetal, jun li ajom ak kixtz’aqob’resi ru, a’an naq ke’k’ojob’aak wi’chik ak’iila mil reheb’ laj Lamanita sa’ xnawb’al li yaal; ut kixk’utb’esi lix wankilal rik’in, ut jo’kan ajwi’ tixk’utb’esi lix wankilal rik’in, chiruheb’ li btasal tenamit toj te’chalq; jo’kan naq kolb’ilaq rix.
Jo’kan naq nakatintaqla, at walal Helaman, naq chayal aaq’e sa’ xtz’aqob’resinkil ru chixjunil li waatin, ut naq chayal aaq’e sa’ xpaab’ankil lix taqlahom li Dios jo’ chanru tz’iib’anb’il.
Ut anajwan tatwaatina chirix li akaahib’ xka’k’aal perel chi ch’iich’ a’an, naq taak’uulaheb’, re naq li muqmuukil na’leb’ ut li k’anjel re q’ojyin, ut lix bmuqmuukil k’anjeleb’ a’an, malaj lix muqmuukil k’anjeleb’ li tenamit a’an li ke’sache’, taak’utb’esimanq chiru li tenamit a’in; relik chi yaal, chixjunil li kamsink, ut li maq’ok, ut li poqlenk ke’xb’aanu, ut chixjunil lix maa’usilaleb’ ut xtz’eqb’eetalileb’, taaruuq taak’utb’esimanq chiru li tenamit a’in; relik chi yaal, ut naq taak’uula li ck’utleb’aal aatin a’in.
Xb’aan naq k’e reetal, li Qaawa’ kiril naq ki’ok lix tenamit chi k’anjelak sa’ q’ojyin, relik chi yaal, chixk’anjelankil li muqmuukil kamsink ut tz’eqb’eetalil; jo’kan naq li Qaawa’ kixye, wi ink’a’ te’xjal xk’a’uxl te’sache’q chaq sa’ xb’een li ruchich’och’.
Ut li Qaawa’ kixye: Tink’uub’ choq’ re lin moos aj Gatzelem, jun li apek, li taalemtz’unq chaq sa’ li q’ojyin choq’ saqen, re tink’e chi k’ute’k chiru lin tenamit li neke’k’anjelak chiwu, re tink’e chi k’ute’k chiruheb’ lix k’anjeleb’ li ras riitz’in, relik chi yaal, lix muqmuukil k’anjeleb’, lix k’anjeleb’ re q’ojyin, ut lix maa’usilaleb’ ut xtz’eqb’eetalileb’.
Ut anajwan, at walal, kik’uub’aman li k’utleb’aal aatin a’in re naq taaruuq taatz’aqloq ru li raatin li Dios, li yeeb’il xb’aan, naq kixye: aTink’am chaq sa’ q’ojyin toj chi saqenkil chixjunil lix muqmuukil k’anjeleb’ ut lix tz’eqb’eetalileb’; ut wi ink’a’ te’xjal xk’a’uxl bteb’insach chaq sa’ lix b’een li ruchich’och’; ut tink’am chi saqenkil chixjunil lix muqmuukil na’leb’eb’ ut xtz’eqb’eetalileb’, re chixjunqaleb’ li tenamit li te’eechaninq re li ch’och’ chirix a’in.
Ut anajwan, at walal, naqil naq ink’a’ ke’xjal xk’a’uxl; jo’kan naq ke’sache’, ut toj anajwan xtz’aqlok ru li raatin li Dios; relik chi yaal, lix muqmuukil tz’eqb’eetalileb’ isinb’il chaq sa’ li q’ojyin ut k’eeb’il chiqanaw.
Ut anajwan, at walal, nakatintaqla naq taak’uula chixjunil lix xaqab’anb’il aatineb’, ut lix sumwankeb’, ut lix k’ehomeb’ rib’ sa’ aatin sa’ lix muqmuukil tz’eqb’eetalileb’; relik chi yaal, ut chixjunil li aeetalil ut li sachb’a-ch’oolej reheb’, taamuq chiru li tenamit a’in re naq ink’a’ te’xnaweb’, maare anchal te’t’ane’q ajwi’ sa’ q’ojyin ut te’sache’q.
Xb’aan naq k’e reetal, wan jun li amajewank sa’ xb’een chixjunil li ch’och’ a’in, naq taachalq li sache’k sa’ xb’een chixjunileb’ laj k’anjel a’an re q’ojyin, jo’ chanru xwankil li Dios, naq xe’q’ano’ chi tz’aqal; jo’kan naq nawaj naq li tenamit a’in ink’a’ te’sache’q.
Jo’kan naq taamuq li muqmuukil k’uub’anb’il na’leb’ a’in chirix lix axaqab’anb’il aatineb’ ut lix sumwankeb’ chiru li tenamit a’in, ut ka’ajwi’ lix maa’usilaleb’ ut li kamsink ke’xb’aanu ut lix tz’eqb’eetalileb’ taak’e chixnaweb’; ut taatzoleb’ re naq bxik’ te’ril xkomon li maa’usilal ut tz’eqb’eetalil ut kamsink; ut taak’ut ajwi’ chiruheb’ naq li tenamit a’in ke’sache’ sa’ xk’ab’a’ lix maa’usilaleb’ ut tz’eqb’eetalileb’ ut li kamsink ke’xb’aanu.
Xb’aan naq k’e reetal, ke’xkamsiheb’ chixjunil lix profeet li Qaawa’ li ke’chal sa’ xyanqeb’ re xch’olob’ankil chiruheb’ chirix xmaa’usilaleb’; ut lix kik’eleb’ li ani ke’xkamsi ki’elajin chiru li Qaawa’ lix Dios re eeqajunk sa’ xb’eeneb’ li ke’kamsink chaq reheb’; ut chi jo’kan kichal lix raqb’a-aatin li Dios sa’ xb’eeneb’ laj k’anjel a’in re q’ojyin ut muqmuukil molam.
Relik chi yaal, ut chimajewaaq li ch’och’ a’in chi junelik q’e kutan choq’ reheb’ laj k’anjel re q’ojyin ut muqmuukil molam a’an, toj reetal ajwi’ li sache’k, wi ink’a’ neke’xjal xk’a’uxl chi maji’ neke’q’ano’ chi tz’aqal.
Ut anajwan, at walal, chijultiko’q aawe li aatin li xinye aawe; maakanab’ li muqmuukil k’uub’anb’il na’leb’ a’an sa’ ruq’eb’ li tenamit a’in, chatzoleb’ b’an naq axik’ te’ril chi junaj wa li maak ut maa’usilal.
aJultika chiruheb’ li jalb’a-k’a’uxlej, ut xpaab’ankil li Qaawa’ Jesukristo; tzoleb’ re te’xtuulanob’resi rib’ ut te’wanq chi btuulan ut chi kub’enaqeb’ xch’ool; k’ut chiruheb’ naq che’xxaqab’ rib’ chiru li junjunq chi caaleek xb’aan laj tza, rik’in lix paab’aaleb’ chirix li Qaawa’ Jesukristo.
K’ut chiruheb’ naq maajo’q’e te’lub’q rik’in chaab’il k’anjel; tuulanaqeb’ b’an ut kub’enaqaqeb’ xch’ool; xb’aan naq a’eb’ a’in li te’tawoq re ahilob’aal choq’ re li raameb’.
Aay, chijultiko’q taxaq aawe, at walal, ut chatzol achaab’il na’leb’ sa’ aasaajil; relik chi yaal, tzol sa’ aasaajil xpaab’ankil lix taqlahom li Dios.
Relik chi yaal, ut aelajin chiru li Dios re xk’ulb’al chixjunil li taak’anjelaq aawe; relik chi yaal, chixjunil li nakab’aanu chiwanq choq’ re li Qaawa’, ut a’ yaal b’ar nakatxik chiwanq rik’in li Qaawa’; relik chi yaal, ut chixjunil li nakak’oxla chib’eresiiq re li Qaawa’; relik chi yaal, ut chiwanq li reek’ahom aach’ool chi k’eeb’il rik’in li Qaawa’ chi junelik q’e kutan.
aSik’ aana’leb’ rik’in li Qaawa’ sa’ chixjunil li nakab’aanu, ut a’an tatxb’eresi choq’ re chaab’ilal; relik chi yaal, naq nakatyokla chi q’eq chatyoklaaq choq’ re li Qaawa’, re naq a’an tatxk’aak’ale sa’ laa wara; ut naq nakatwakli eq’la chiwanq aach’ool chi nujenaq rik’in bb’antioxink chiru li Dios; ut wi nakab’aanu li k’a’aq re ru a’in, tatwaklesiiq sa’ roso’jik li kutan.
Ut anajwan, at walal, wan k’a’ruhaq li tinye chirix li k’a’ru t’ort’ookil ch’iich’ yeeb’il re xb’aaneb’ li qayuwa’, malaj b’eresinel ch’iich’—malaj ut eb’ li qayuwa’ aLiahona ke’xye re, ut chi k’utb’il xyaalalil li aatin, a’an k’utleb’aal b’e; ut li Qaawa’ kikawresink re.
Ut k’e reetal, maajun winq naru chi k’anjelank jo’ chanru xk’anjelankil a’an li moko nawb’il ta ru.
Ut k’e reetal, kikawresiman re xk’utb’al chiruheb’ li qayuwa’ li b’e tento te’xik wi’ sa’ li yamyookil ch’och’.
Ut kik’anjelak choq’ reheb’ jo’ chanru axpaab’aaleb’ chirix li Dios; jo’kan ut, wi ke’wan xpaab’aal re xpaab’ankil naq li Dios kiru chixk’eeb’aleb’ li kuux a’an chixk’utb’al li b’e tento te’xik wi’, k’e reetal, kib’aanuman; jo’kan naq ke’xk’ul li sachb’a-ch’oolej a’in, ut jo’kan ajwi’ naab’al chik li sachb’a-ch’oolej li k’anjelanb’il xb’aan xwankil li Dios, wulaj wulaj.
A’b’anan rik’in naq ke’k’anjelaman li sachb’a ch’oolej a’in rik’in li ak’anjeleb’aal ka’ch’in, kixk’ut chiruheb’ sachb’a-ch’oolejil k’anjel.
Eb’ a’an ke’q’emo’, ut kisach sa’ xch’ooleb’ xk’anjelankil lix paab’aaleb’ ut xyalb’aleb’ xq’e, toja’ ut naq ke’oso’ li sachb’a-ch’oolejil k’anjel a’an, ut ink’a’ ke’usa sa’ xb’eenikeb’; Jo’kan naq ke’kana sa’ li yamyookil ch’och’, malaj ut ink’a’ ke’b’eek chiru tiikil b’e, ut ke’tawasiik rik’in tz’okaak ut chaqi-eel, xb’aan li q’etok aatin ke’xb’aanu.
Ut anajwan, at walal, nawaj raj naq taataw ru naq eb’ a’ k’a’aq re ru a’in moko wankeb’ ta chi maak’a’ jun xmuhileb’; xb’aan naq jo’ chanru naq eb’ li qayuwa’ moko neke’xyal ta xq’e chixk’eeb’aleb’ xxik re li k’utleb’aal b’e a’in (anajwan, re li yu’am a’in li k’a’aq re ru a’in) ink’a’ ke’usa; jo’kan ajwi’ wan rik’in li k’a’aq re ru re li musiq’ej.
Xb’aan naq k’e reetal, moko ch’a’aj ta xk’eeb’al aaxik rik’in li araatin li Kristo, li tixk’ut chawu jun li tiikil b’e sa’ li sahil ch’oolejil re junelik, jo’ chanru naq moko ch’a’aj ta choq’ reheb’ li qayuwa’ xk’eeb’aleb’ xxik rik’in li k’utleb’aal b’e a’in, li tixk’ut chiruheb’ jun tiikil b’e sa’ li yeechi’inb’il ch’och’.
Ut anajwan ninye, ma maak’a’ tab’i’ jun li eetalil rik’in a’in?
Xb’aan naq jo’ chanru naq ch’olch’o ru naq li b’eresinel ch’iich’ a’in kixk’ameb’ li qayuwa’, rik’in xtaaqenkil lix b’ehil, sa’ li yeechi’inb’il ch’och’, chi jo’kan li raatin li Kristo, wi naqataaqe lix b’ehil, tooxk’am chi junpak’al li ru taq’a a’in re rahil ch’oolejil, toj sa’ jun li ch’och’ yeechi’inb’il li q’axal chaab’ilaq wi’chik.
At walal, amiqakanab’ xyalb’al qaq’e rik’in naq moko ch’a’aj ta li bb’e; xb’aan naq jo’kan kiwan rik’ineb’ li qayuwa’; xb’aan naq chi jo’kan kikawresiman choq’ reheb’, re naq wi te’iloq taaruuq te’wanq chi cyo’yo; jo’kan ajwi’ wan qik’in laa’o.
Kawresinb’il li b’e, ut wi noko’ilok naru nokowan chi yo’yo chi junelik q’e kutan.
Ut anajwan, at walal, chawil naq taak’uula li k’a’aq re ru loq’ a’in, relik chi yaal, chawil naq tat-iloq wan wi’ li Dios ut taawanq aayu’am.
Ayu rik’in li tenamit a’in ut jultika li aatin, ut tiikaq aak’a’uxl.
At walal, inwan.
 At walal, k’e aaxik chirab’inkil li waatin, xb’aan naq ninye aawe, jo’ ajwi’ kinye re laj Helaman, naq a’ yaal jo’ chanru nekepaab’ lix taqlahom li Dios tex’usaaq sa’ li ch’och’; ut a’ yaal jo’ chanru ink’a’ nekepaab’ lix taqlahom li Dios, tex’isiiq chaq chiru.
Ut anajwan, at walal, nawoyb’eni naq taawanq xnimal xsahil inch’ool chawix, sa’ xk’ab’a’ naq ink’a’ nakat-eek’an ut tiikat chixpaab’ankil li Dios; xb’aan naq jo’ chanru naq sa’ laa saajil katikib’ ilok wan wi’ li Qaawa’ laa Dios, chi jo’kan ninyo’oni naq toj atatkanaaq sa’ xpaab’ankil lix taqlahom; xb’aan naq osob’tesinb’il li ani bnakuyuk toj sa’ roso’jik.
Ninye aawe, at walal, naq maak’a’jo’ xsahil inch’ool ak xweek’a chawix, xb’aan laa tiikilal chi paab’ank ut lix yalb’al aaq’e, ut laa kuyum ut xnajtil aawoyb’enihom sa’ xyanqeb’ lix tenamiteb’ laj aTzoramita.
Xb’aan naq ninnaw naq katwan chi b’akb’o; relik chi yaal, ut ninnaw naq laa’at katkutiik chi pek sa’ xk’ab’a’ li aatin; ut kanumsi chixjunil li k’a’aq re ru a’in rik’in akuyuk xb’aan naq li Qaawa’ kiwan baawik’in; ut anajwan laa’at nakanaw naq li Qaawa’ katxkol chaq.
Ut anajwan at walal Xiblon, nawaj raj naq taajultiko’q aawe, naq a’ yaal jo’ chanru anakakanab’ aawib’ chiru li Dios, chi jo’kan laa’at btatkole’q ajwi’ chiru lix yalb’al aawix, ut li crahilal nakanumsi, ut laa ch’a’ajkilal, ut tatwaklesiiq sa’ roso’jik li kutan.
Anajwan, at walal, moko nawaj ta naq taak’oxla naq ninnaw injunes wib’ li k’a’aq re ru a’in; a’an b’an lix Musiq’ li Dios li wan wik’in li nak’ehok chinnaw li k’a’aq re ru a’in; xb’aan naq wi ta ink’a’ akinyo’la rik’in li Dios ink’a’ raj kinnaw li k’a’aq re ru a’in.
A’ut k’e reetal, li Qaawa’ rik’in xnimal li ruxtaan kixtaqla lix aanjel re xch’olob’ankil chiwu naq tento tinkanab’ li k’anjel re bsachok sa’ xyanq lix tenamit; relik chi yaal, ut wilom jun li anjel chi k’utk’u chiru wilob’aal, ut a’an ki’aatinak wik’in, ut lix yaab’ xkux chanchan li kaaq, ut kixchiq’ chixjunil li ch’och’.
Ut kik’ulman naq oxib’ kutan ut oxib’ q’ojyin kinwan sa’ xrahil ut xyot’b’al li waam li q’axal k’a; ut maajo’q’e, toj b’an chirix naq kin’elajin chiru li Qaawa’ Jesukristo re taaruxtaana wu, naq kink’ul arisinkil inmaak.
A’ut k’e reetal, kinjap we chiru ut kintaw tuqtuukilal choq’ re li waam.
Ut anajwan, at walal, xinye a’in aawe re taaruuq taatzol chaab’il na’leb’, re naq taatzol wik’in naq amaak’a’ chik junaq b’e chi moko chan chik ru naru nakole’ wi’ li winq, ka’ajwi’ rik’in ut sa’ xk’ab’a’ li Kristo.
K’e reetal, a’an lix yu’am ut lix bsaqen li ruchich’och’.
K’e reetal, a’an li aatin re yaal ut tiikilal.
Ut anajwan, jo’ chanru naq xat-ok chixk’utb’al li aatin, jo’kan ajwi’ nawaj raj naq maakanab’ k’utuk; ut nawaj raj naq yalb’ilaq aaq’e ut aakuyumaq aawib’ chiru chixjunil li k’a’aq re ru.
Chawil aawib’ re naq moko taqsinb’ilaqat ta chi q’etq’etil; relik chi yaal, chawil aawib’ re ink’a’ ataanima aawib’ xb’aan xchaab’ilal aana’leb’ laa’at, chi moko chirix xnimal aametz’ew.
Kawaq aach’ool, a’b’an minumta xkawil; ut chawil ajwi’ aawib’ naq ramb’ilaq aab’aan chixjunil aawatawom, re naq tatwanq chi nujenaq rik’in rahok; chawil aawib’ re ink’a’ tat-ok sa’ li q’emal.
Mattijok jo’ neke’xb’aanu laj Tzoramita, xb’aan naq xawil naq neke’tijok re te’ab’iiq xb’aaneb’ li winq, ut re te’nimaaq ru xb’aan xchaab’ilaleb’ xna’leb’.
Maaye: At Dios, ninb’antioxi aawe naq achaab’ilo wi’chik chiruheb’ li qas qiitz’in; chaye b’an: At Dios, chakuy bxmajelal ink’ulub’ejil, ut che’jultiko’q aawe li was wiitz’in rik’in uxtaanank—relik chi yaal, junelik chach’olob’ xmajelal aak’ulub’ejil chiru li Dios.
Ut li Qaawa’ chi’osob’tesinq re laa waam, ut chatxk’ul sa’ roso’jik li kutan sa’ li rawa’b’ejihom, re tatchunlaaq sa’ tuqtuukilal.
Anajwan ayu, at walal, ut chak’ut li aatin chiru li tenamit a’in.
Tiikaq aak’a’uxl.
At walal, inwan.
 Ut anajwan, at walal, wan k’a’ruhaq chik li tinye aawe chiru li kinye re laa was, xb’aan naq k’e reetal, ma ink’a’ xawil chanru naq ink’a’ na’eek’an laa was, naq tiik chi paab’ank, ut yalb’il xq’e chixpaab’ankil lix taqlahom li Dios?
K’e reetal, ma ink’a’ xb’aanu chi chaab’il chawu li k’a’ru tento raj taa’uxq?
Xb’aan naq laa’at ink’a’ xak’e anchal aaxik chirab’inkil li waatin jo’ kixb’aanu laa was, sa’ xyanqeb’ lix tenamiteb’ laj aTzoramita.
A’in ut li wan chinye chajitb’al; laa’at kat-ok sa’ xnimankil aawib’ rik’in aametz’ew ut xchaab’ilal aana’leb’.
Ut moko ka’aj ta wi’ a’in, at walal.
Laa’at kab’aanu li k’a’ru ra choq’ we; xb’aan naq laa’at kakanab’ li k’anjel, ut xkohat junpak’al sa’ li ch’och’ Siron sa’ xyanq xnub’aaleb’ laj Lamanita, chirix lix Isabel, li aixq aj yumb’eet.
Relik chi yaal, a’an akixk’ameb’ xch’ool naab’al; a’b’anan a’in ink’a’ narisi laa maak, at walal.
Tento raj naq xak’e raj aawib’ sa’ li k’anjel li kik’ehe’ chaq sa’ aab’een.
Ma ink’a’ tab’i’ nakanaw, at walal, naq ali k’a’aq re ru a’in tz’eqb’eetal sa’ rilob’aal li Qaawa’; relik chi yaal, q’axal wi’chik yib’ob’aal ru chiru chixjunil li maak, ka’ajwi’ xhoyb’al li kik’ li maak’a’ xmaak, malaj xtz’eqtaanankil xyaalal li Santil Musiq’ej ink’a’?
Xb’aan naq k’e reetal, wi anakatz’eqtaana xyaalal li Santil Musiq’ej chirix naq wanjenaq xna’aj jun sutaq aawik’in, ut nakanaw naq nakatz’eqtaana xyaalal, k’e reetal, a’in jun li maak li bink’a’ naru xkuyb’al; relik chi yaal, ut ani nakamsin chiru lix saqenkil ut lix na’leb’ li Dios, ra chi sa naq a’an tixtaw cxkuyb’al lix maak; relik chi yaal, ninye aawe at walal, ra chi sa naq a’an tixtaw jun xkuyb’al lix maak.
Ut anajwan, at walal, nawaj raj chiru li Dios naq ink’a’ raj axak’am sa’ aab’een xnimal li maak a’in.
Ink’a’ raj toj tin’aatinaq chirixeb’ laa maak, re xtawasinkil laa waam, wi ta maawa’ choq’ re aachaab’ilal.
A’b’anan k’e reetal, moko tatruuq ta chixmuqb’aleb’ laa maak chiru li Dios, ut wi ink’a’ nakajal aak’a’uxl te’kanaaq a’an chixch’olob’ankil li yaal chawix sa’ roso’jik li kutan.
Anajwan at walal, nawaj raj naq taajal aak’a’uxl ut taakanab’eb’ laa maak, ut ink’a’ chik tatxik chirix aratawom lix naq’ aawu, bcharam b’an aawib’ sa’ chixjunil li k’a’aq re ru a’in; xb’aan naq wi ink’a’ nakab’aanu a’in maamin tatruuq chireechaninkil li rawa’b’ejihom li Dios.
Aay, chijultiko’q taxaq aawe, ut chak’ul choq’ aateneb’ankil, ut charam aawib’ sa’ li k’a’aq re ru a’in.
Ut nakatintaqla naq taak’ul sa’ aab’een xsik’b’al aana’leb’ rik’ineb’ laa was sa’ li k’a’ru taab’aanu; xb’aan naq k’e reetal, wankat sa’ aasaajil, ut nakawaj ru ch’olaniik xb’aaneb’ laa was.
Ut k’e aaxik chirix li na’leb’ te’xk’e.
Maakanab’ aawib’ chi jalb’ehiik xb’aan k’a’ruhaq li jo’maajo’, malaj li maak’a’ ru; maakanab’ laj tza chixjalb’ehinkil wi’chik aach’ool chi xik chirixeb’ li maa’us aj yumb’eet ixq a’an.
K’e reetal, at walal, k’a’jo’ li maa’usilal kak’am sa’ xb’eeneb’ laj aTzoramita; xb’aan naq eb’ a’an naq ke’ril baab’aanuhom ink’a’ ke’raj xpaab’ankil li waatin.
Ut anajwan lix Musiq’ li Qaawa’ naxye we: aTaqlaheb’ laa walal aak’ajol chixb’aanunkil li chaab’il, maare anchal te’xjalb’ehiheb’ xch’ool naab’al li tenamit toj sa’ li sache’k; jo’kan naq nakatintaqla, at walal, rik’in xxuwankil ru li Dios, naq taakanab’ aamaa’usilal; Naq tatsutq’iiq rik’in li Qaawa’ chi anchal aak’a’uxl, aametz’ew, ut aakawilal; naq maa’ani chik taajalb’ehi xch’ool chixb’aanunkil li maa’usilal; naq tatsutq’iiq b’an rik’ineb’, ut ataach’olob’ laa majelal ut li k’a’ru ink’a’ us xab’aanu.
aMaasik’ li b’ihomal, chi moko li jo’maajo’il k’a’aq re ru re li ruchich’och’ a’in; xb’aan naq k’e reetal, moko tatruuq ta chixk’amb’al chawix.
Ut anajwan, at walal, nawaj raj xyeeb’al k’a’ruhaq aawe chirix lix k’ulunik li Kristo.
K’e reetal, ninye aawe, naq a’an li taachalq chi yaal re risinkil lix maak li ruchich’och’; relik chi yaal, a’an taachalq re xch’olob’ankil li sahil esilal re li kolb’a-ib’ chiru lix tenamit.
Ut anajwan, at walal, a’in li k’anjel katb’oqe’ wi’, xch’olob’ankil li sahil esilal a’in chiru li tenamit a’in, re xkawresinkil xk’a’uxleb’; malaj ut re naq taachalq li kolb’a-ib’ rik’ineb’, re naq eb’ a’an te’xkawresi xk’a’uxleb’ li aralal xk’ajol re rab’inkil li aatin sa’ xq’ehil lix k’ulunik.
Ut anajwan tink’ojob’ b’ayaq aak’a’uxl chirix li na’leb’ a’in.
K’e reetal, sachso aach’ool chirix k’a’ut naq taa’aje’q ru naq taanawmanq li k’a’aq re ru a’in najt chirub’eetal.
K’e reetal, ninye aawe, jun aamej sa’ li kutan a’in, ma ink’a’ tab’i’ wan xloq’al chiru li Dios jo’ chanru junaq aamej sa’ xq’ehil lix k’ulunik?
Ma ink’a’ aajel ru naq taak’ehe’q ajwi’ chi nawmank li k’uub’anb’il na’leb’ re li tojb’al-ix chiru li tenamit a’in, jo’ chan ru chiru ralal xk’ajoleb’?
Ma ch’a’aj tab’i’ chiru li Qaawa’ sa’ li kutan a’in xtaqlankil lix anjel re xch’olob’ankil li sahil esilal a’in chiqu laa’o, jo’ chanru chiruheb’ li qalal qak’ajol, malaj jo’ chanru chirix xq’ehil lix k’ulunik?
 Anajwan kik’ulman sa’ xwaq chihab’ rawa’b’ejileb’ laj raqol aatin sa’ xb’een lix tenamit laj Nefi, maajun wech’ok-ib’ chi moko pleet kiwan sa’ li ach’och’ Tzarahemla; A’ut tawasinb’ileb’ li tenamit, relik chi yaal, tawasinb’ileb’ chi naab’al xb’aan axsachikeb’ li ras riitz’ineb’, ut xb’aan ajwi’ xsachikeb’ lix ketomq ut lix teepeb’ chi xul, ut jo’kan ajwi’ xb’aan xsachik lix ch’och’eb’ awb’il wi’ li iyaj nak’uxman, li ke’yeq’iik rub’el oqej ut ke’sache’ xb’aaneb’ laj Lamanita.
Ut k’a’jo’ xnimal lix ch’a’ajkilaleb’, jo’kan naq li junjunq chi aamej kiwan rajb’al naq taayaab’aq; ut ke’xpaab’ naq a’an lix raqb’a-aatin li Dios taqlanb’il sa’ xb’eeneb’ sa’ xk’ab’a’ lix maa’usilaleb’ ut lix tz’eqb’eetalileb’; jo’kan naq ke’ajsiik ru sa’ xjultikankil li k’a’ru teneb’anb’il sa’ xb’eeneb’.
Ut q’axal wi’chik ke’ok chixxaqab’ankil li iglees; relik chi yaal, ut naab’al ake’kub’e xha’ sa’ xha’il Sidon ut ke’oksiik sa’ lix iglees li Dios; relik chi yaal, ke’kub’e xha’ xb’aan ruq’ laj Alma, li k’ojob’anb’il chaq’ jo’ btaqenaqil aj tij sa’ xb’eeneb’ li ani wankeb’ sa’ li iglees, xb’aan ruq’ laj Alma lix yuwa’.
Ut kik’ulman sa’ xwuq chihab’ rawa’b’ejileb’ laj raqol aatin wan na oxib’ mil rik’in oob’ cient chi aamej li ke’xjunaji rib’ rik’in lix aiglees li Dios ut ke’kub’e xha’.
Ut chi jo’kan kiraqe’ li xwuq chihab’ rawa’b’ejileb’ laj raqol aatin sa’ xb’een lix tenamit laj Nefi; ut kiwan rajlal li tuqtuukilal chiru chixjunil li kutan a’an.
Ut kik’ulman sa’ li xwaqxaq chihab’ rawa’b’ejileb’ laj raqol aatin, naq eb’ li wankeb’ sa’ li iglees ke’ok chi q’etq’eto’k, xb’aan xnumtajenaqil lix ab’ihomaleb’, ut lix bchaab’il lemtz’ t’ikr, ut lix q’unal t’ikr b’aqb’il chi chaab’il, ut xb’aan xk’ihaleb’ lix ketomq ut lix teepeb’ chi xul, ut lix oor ut lix plaat, ut k’iila paay li k’a’ru terto xtz’aq, li ke’xtaw chaq xb’aan xsak’ahileb’; ut rik’in chixjunil li k’a’aq re ru a’in ke’taqsiik sa’ xq’etq’etileb’ li ru, xb’aan naq ke’ok chixk’eeb’al chirixeb’ li aq’ej q’axal terto xtz’aq.
Ut xb’aan a’in k’a’jo’ naq kich’a’ajkilo’ laj Alma, relik chi yaal, ut naab’aleb’ li ani ak’ojob’anb’ileb’ chaq xb’aan laj Alma chi wank choq’ aj tzolonel, ut aj tij, ut xb’eenil sa’ xb’een li iglees; relik chi yaal, naab’aleb’ a’an ke’raho’ xch’ool chi naab’al xb’aan li maa’usilal ke’ril naq okenaq chi wank sa’ xyanq lix tenamiteb’.
Xb’aan naq ke’ril ut ke’xk’e reetal rik’in nimla rahil ch’oolejil naq eb’ li wankeb’ sa’ li iglees ke’ok chi taqsiik sa’ axq’etq’etileb’ li ru, ut chixk’eeb’aleb’ xch’ool chirix li b’ihomal ut li jo’maajo’il k’a’aq re ru re li ruchich’och’, jo’kan naq ke’ok chi wank xb’ach’b’ach’il li jun chiru li jun chik, ut ke’ok chixrahob’tesinkileb’ li bink’a’ neke’paab’an jo’ chanru li neke’raj ut neke’saho’ wi’ xch’ool eb’ a’an.
Ut chi jo’kan, sa’ li xwaqxaq chihab’ a’in re li rawa’b’ejileb’ laj raqol aatin, kitikla wank xninqal li awech’ok-ib’ sa’ xyanqeb’ li ani wankeb’ sa’ li iglees; relik chi yaal, kiwan li bkaqalink, ut li wech’ij-ib’, ut li xik’ ilok, ut li rahob’tesink, ut li q’etq’etil, toj reetal naq naxq’ax xq’etq’etileb’ li moko neke’wan ta sa’ lix iglees li Dios.
Ut chi jo’kan kiraqe’ lix waqxaq chihab’ rawa’b’ejileb’ laj raqol aatin; ut lix maa’usilal li iglees kiwan choq’ nimla tichk’ob’aal chiruheb’ li moko neke’wan ta sa’ li iglees; ut chi jo’kan li iglees ki’ok chi lajk sa’ li usaak.
Ut kik’ulman sa’ xtiklajik li xb’ele chihab’, laj Alma kiril lix maa’usilal li iglees, ut kiril ajwi’ naq li k’a’ru ana’ile’ chi b’aanumank sa’ li iglees ki’ok chixk’amb’aleb’ li ani ink’a’ neke’paab’an sa’ li junjunq raqal chi maa’usilal, ut chi jo’kan yoo chixk’amb’al chaq xsachlijik li tenamit.
Relik chi yaal, kiril naq ki’oso’ chi naab’al li juntaq’eetalil sa’ xyanq li tenamit, wankeb’ li neke’xtaqsi rib’ rik’in xq’etq’etil, ut xik’ neke’ril li jun ch’ol chik, ut neke’xb’alq’usi li rilob’aal chiruheb’ li amaak’a’ k’a’ru reheb’ ut li t’ust’uukeb’ ut li ani bte’tz’okaaq, ut li ani te’chaqiq re, ut eb’ li ani yajeb’ ut tawasinb’ileb’.
Anajwan rik’in a’in k’a’jo’ naq kiwan rajb’al li yaab’ak sa’ xyanq li tenamit, a’ut wankeb’ chik li yookeb’ chixkub’sinkil rib’, ut chixk’eeb’al xtenq’ankileb’ li neke’ajok tenq’aak xb’aaneb’, jo’ axk’eeb’al li k’a’ruheb’ re choq’ reheb’ li neb’a’ ut li maak’a’eb’ wan re, xk’eeb’al chi tzekank li te’tz’okaaq, ut xnumsinkil li k’iila paay chi bch’a’ajkilal, cchoq’ re li Kristo, li taachalq jo’ chanru li musiq’ej re profeetil aatin; Yookeb’ ut chi ilok chi uub’ej toj sa’ li kutan a’an, ut chi jo’kan ake’xk’uula li risinkileb’ lix maak; ut ke’nujak rik’in nimla bsahil ch’oolejil xb’aan lix waklijikeb’ li kamenaq chi yo’yo, jo’ chanru li rajom ut lix wankilal ut lix kolom li Jesukristo chiru lix b’ak’leb’ li kamk.
Ut anajwan kik’ulman naq laj Alma, chirix rilb’al xch’a’ajkilaleb’ li neke’taaqen re li Dios chi tuulaneb’ xch’ool, ut li rahob’tesink li tuub’anb’il sa’ xb’eeneb’ xb’aaneb’ li rela’ lix tenamit, ut rik’in rilb’al chixjunil lix amaak’a’il li juntaq’eetalil sa’ xyanqeb’, k’a’jo’ naq ki’ok chi raho’k xch’ool; a’b’anan lix Musiq’ li Qaawa’ ink’a’ kixkanab’.
Ut kixsik’ ru jun winq chaab’il xna’leb’ li kiwan sa’ xyanqeb’ li xb’eenil sa’ li iglees, ut kixk’e xwankil jo’ chanru axyaab’ xkux li tenamit, re taawanq xwankil chixk’uub’ankil li bchaq’rab’ jo’ chanru li chaq’rab’ li ak k’eeb’il, ut chixk’eeb’al chi k’anjelak jo’ chanru lix maa’usilaleb’ ut lix maakeb’ li tenamit.
Anajwan laj Nefihah xk’ab’a’ li winq a’in, ut a’an kixaqab’aak choq’ axb’eenil aj raqol aatin; ut kichunla sa’ li raqleb’aal aatin re taaraqoq aatin ut tixjolomi li tenamit.
Anajwan laj Alma ink’a’ kixk’e re a’an li opiis re wank choq’ taqenaqil aj tij sa’ xb’een li iglees; kikana b’an xjunes sa’ ropiis li taqenaqil aj tij; a’b’an kixq’axtesi li raqleb’aal aatin re laj Nefihah.
Ut a’in kixb’aanu re naq taaruuq aa’an chi xik sa’ xyanq lix tenamit, malaj sa’ xyanq lix tenamit laj Nefi, re taaruuq chixjultikankil li braatin li Dios chiruheb’, re creek’asinkileb’ sa’ dxjultikankil li k’a’ru teneb’anb’il sa’ xb’eeneb’, ut re taaruuq tixrum, rik’in li raatin li Dios, chixjunil li q’etq’etil ut li b’alaq’ ut chixjunil li wech’ok-ib’ li wan sa’ xyanq lix tenamit, rik’in naq maajun b’e naril tixsutq’isiheb’ wi’, ka’ajwi’ rik’in xk’amb’al sa’ xb’eeneb’ li saqen ruhil eyaal chi ch’olob’anb’il.
Ut chi jo’kan sa’ xtiklajik li xb’ele chihab’ rawa’b’ejileb’ laj raqol aatin sa’ xb’een lix tenamit laj Nefi, laj Alma kixq’axtesi li raqleb’aal aatin chiru laj aNefihah, ut kixk’e anchal xk’anjel sa’ li btaqenaqil tijonelil re lix santil k’anjelil li Dios; sa’ xch’olob’ankil xyaalalil li aatin, jo’ chanru li musiq’ej re k’utb’esink ut re profeetil aatin.
 Anajwan at walal, wahi’ k’a’ruhaq chik li nawaj raj xyeeb’al aawe; xb’aan naq nink’e reetal naq xikenaq aach’ool chi k’oxlak chirix lix waklijikeb’ li kamenaq chi yo’yo.
K’e reetal, ninye aawe, naq maajun wakliik chi yo’yo wan—malaj ut, tinye raj, sa’ jalan chik aatin, naq li k’a’ru a’in li nakam ink’a’ naxk’e chirix li aink’a’ nakam, li k’a’ru a’in li naq’a ink’a’ bnaxk’e chirix li ink’a’ naq’a—ctoj chirix xk’ulunik li Kristo.
K’e reetal, a’an naxk’e chi uxmank lix awaklijikeb’ li kamenaq chi yo’yo.
A’ut k’e reetal, at walal, toj maji’ na’ux li wakliik chi yo’yo.
Anajwan, ninte chawu jun li muqmuukil na’leb’; a’b’anan wankeb’ k’iila bmuqmuukil na’leb’ li ck’uulanb’ileb’, re naq maa’ani taanawoq re, ka’ajwi’ li Dios xjunes.
A’b’an laa’in nink’ut chawu jun li na’leb’ li xinpatz’ok chi yalb’il inq’e chiru li Dios re tinnaw—a’an chirix li wakliik chi yo’yo.
K’e reetal, wan jun kutan eetalinb’il naq chixjunileb’ ate’elq chaq sa’ xyanqeb’ li kamenaq.
Anajwan jo’q’e taachalq li kutan a’in maajun nanawok re; a’b’an li Dios naxnaw li kutan li k’eeb’il.
Anajwan, ma jun kutan taawanq, malaj axkab’ li kutan, malaj rox li kutan, naq eb’ li winq te’elq chaq sa’ xyanqeb’ li kamenaq, maak’a’ na’ajman wi’, xb’aan naq li Dios bnanawok re chixjunil li k’a’aq re ru a’in, ut tz’aqalin rik’in xnawb’al naq jo’ka’in taawanq—naq wan jun kutan eetalinb’il naq chixjunileb’ te’wakliiq chaq sa’ xyanqeb’ li kamenaq.
Anajwan tento taa’uxq naq taawanq xnumik li kutan chirix xkutankil li kamk ut rub’elaj xkutankil li wakliik chi yo’yo.
Ut anajwan tinpatz’ k’a’ru te’xk’ul li araameb’ li winq chirix li kutan a’in re kamk, rub’elaj li kutan eetalinb’il choq’ re li wakliik chi yo’yo?
Anajwan ma numenaq jun kutan tana’ eetalinb’il re te’wakliiq li winq maak’a’ na’ajman wi’; xb’aan naq moko jun kamikeb’ ta chixjunileb’, ut a’in maak’a’ na’ajman wi’; chixjunil chanchan naq jun kutan chiru li Dios, ut ka’ajwi’ chiruheb’ li winq b’isb’il li kutan.
Jo’kan naq wan jun hoonal eetalinb’il chaq choq’ reheb’ li winq naq te’wakliiq chaq sa’ xyanqeb’ li kamenaq; ut wan xnumik li kutan chirix li kamk ut rub’elaj li wakliik chi yo’yo.
Ut anajwan, chirix lix numik li kutan a’in, li k’a’ru te’xk’ul li raameb’ li winq, a’an li na’leb’ li xinpatz’ chi yalb’il inq’e re li Dios re xnawb’al; ut a’in li na’leb’ li ak ninnaw wi’ chirix.
Ut naq taachalq xq’ehil naq te’wakliiq chixjunileb’, chirix a’an te’xnaw naq li Dios nanawok re chixjunileb’ li akutan li eetalinb’ileb’ chaq choq’ re li winq.
Anajwan, chirix k’a’ru xwanjik li aamej chirix li akamk ut rub’elaj li wakliik chi yo’yo—K’e reetal, xk’ehe’ chinnaw xb’aan jun li anjel, naq lix musiq’eb’ chixjunil li winq, naq elenaqeb’ chaq chik sa’ li tz’ejwalej a’in li nakam, relik chi yaal, lix musiq’eb’ chixjunileb’ li winq, us ta useb’ malaj ink’a’ useb’, bneke’k’ame’ wi’chik rik’in li Dios a’an li kik’ehok xyu’ameb’.
Toja’ ut naq taak’ulmanq, naq lix musiq’eb’ li tiikeb’ xch’ool neke’k’ule’ sa’ jun wanjik re asahil ch’oolejil, a’an bhilob’aal na’ajej yeeb’il re, jun wanjik re chilank, jun wanjik re dtuqtuukilal, b’ar wi’ te’hilanq chiru chixjunil li rahilal ke’xnumsi ut chiru chixjunil li k’a’uxlej, ut li rahil ch’oolejil.
Toja’ ut naq taak’ulmanq, naq lix musiq’eb’ laj maak, relik chi yaal, li ink’a’ useb’—xb’aan naq k’e reetal, eb’ a’an maajun raqal, chi moko xb’ayaqil lix Musiq’ li Qaawa’ neke’xk’ul; xb’aan naq k’e reetal, ke’xsik’ ru li ink’a’ us aj k’anjel chiru li chaab’il; jo’kan naq lix musiq’ laj tza ki’ok rik’ineb’, ut kireechani li rochocheb’—ut eb’ a’in te’tz’eqe’q sa’ li anajtil aak’ab’; taawanq byaab’ak, ut ayaynak, ut k’uxuxink ruuch-e, ut a’in xb’aan xmaa’usilaleb’ a’an, rik’in naq ke’b’eresiik chi preexil xb’aan li rajom laj tza.
A’in ut xwanjik li raameb’ alaj maak, relik chi yaal, sa’ q’ojyin, ut xik’ob’aal ut bxuwajel li wankeb’ wi’ chiroyb’eninkil xxamlel lix xik’il xjosq’il li Dios sa’ xb’eeneb’; chi jo’kan neke’kana sa’ li cwanjik a’in, ut jo’kaneb’ ajwi’ li tiikeb’ xch’ool sa’ li hilob’aal na’ajej, toj sa’ xq’ehil lix waklijikeb’ chi yo’yo.
Anajwan, wankeb’ junjunq li ke’k’oxlank re naq li wanjik a’in re sahil ch’oolejil ut li wanjik a’in re rahil ch’oolejil re li aamej, rub’elaj chaq li wakliik chi yo’yo, a’an jun xb’een wakliik chi yo’yo.
Yaal, nink’oxla naq naru naq wakliik chi yo’yo taayeemanq re a’in, naq nawaklesiik li musiq’ej malaj li aamej ut nak’ehe’ sa’ sahil malaj sa’ rahil ch’oolejil, jo’ chanru li aatin li ak yeeb’il.
Ut k’e reetal, yeeb’il ajwi’, naq wan jun li axb’een bwakliik chi yo’yo, jun xwaklijikeb’ chi yo’yo chixjunileb’ li wanjenaqeb’ malaj li neke’wan, malaj li toj te’wanq, toj sa’ xwaklijik li Kristo chi yo’yo sa’ xyanqeb’ chaq li kamenaq.
Anajwan, ink’a’ naqak’oxla naq li xb’een wakliik chi yo’yo a’in, li yeeb’il resil chi jo’ka’in, a’anaq ta naq te’wakliiq li aamej ut ate’k’ehe’q sa’ sahil malaj sa’ rahil ch’oolejil.
Ink’a’ naru nakak’oxla naq a’in ta li naraj naxye.
K’e reetal, ninye aawe naq ink’a’, naraj b’an naxye xjunajinkil wi’chik li aamej rik’in li tz’ejwalej, reheb’ li ke’wan chalen chaq xkutankil laj Adan toj reetal sa’ axwaklijik li Kristo chi yo’yo.
Anajwan, ma te’junajiiq wi’chik li raameb’ ut lix xaqalileb’ li ani yeeb’ileb’ resil sa’ jun xikik, laj maak jo’ ajwi’ li tiikeb’ xch’ool, ink’a’ ninye; chitz’aqloq b’an naq tinye naq chixjunileb’ neke’el chaq; malaj sa’ jalan chik aatin, lix waklijikeb’ chi yo’yo nak’ulman arub’elaj lix waklijikeb’ chi yo’yo li ani neke’kam chirix xwaklijik li Kristo chi yo’yo.
Anajwan, at walal, moko ninye ta naq lix waklijikeb’ chi yo’yo nachal sa’ xwaklijik li Kristo chi yo’yo; a’b’an k’e reetal, ninye naq k’oxlanb’il inb’aan, naq li aamej ut li tz’ejwalej najunajiik wi’chik, reheb’ li tiikeb’ xch’ool, sa’ lix waklijik li Kristo chi yo’yo, ut lix ataqe’jik sa’ choxa.
A’b’an ma taawanq sa’ xwaklijik a’an chi yo’yo malaj chirix chik, moko ninye ta; toj b’an a’in ninye, naq wan jun axnumik li kutan chirix li kamk ut rub’elaj lix waklijik li tz’ejwalej chi yo’yo, ut jun xwanjik li aamej sa’ bsahil malaj sa’ crahil ch’oolejil toj tixtaw li kutan eetalinb’il xb’aan li Dios, naq eb’ li kamenaq te’elq chaq, ut te’junajiiq wi’chik, li aamej jo’ ajwi’ li tz’ejwalej, ut dte’k’ame’q chi xaqliik chiru li Dios, ut taaraqe’q aatin chirixeb’ a’ yaal jo’ chanru xk’anjeleb’.
Relik chi yaal, a’in naxk’e chi uxmank lix k’ojlajik wi’chik chixjunil li k’a’aq re ru li yeeb’il resil xb’aan xtz’uumaleb’ re li profeet.
Li aaamej btaak’ojob’aaq wi’chik rik’in li ctz’ejwalej, ut li tz’ejwalej rik’in li aamej; relik chi yaal, ut li junjunq chi cha’alej ut b’asalilej taak’ojob’aaq rik’in lix tz’ejwalej, relik chi yaal, moko taasachq ta yal ta jun rismal jolomej; chixjunil b’an li k’a’aq re ru taak’ojob’amanq wi’chik sa’ tz’aqal xxaqalil chi tz’aqal re ru.
Ut anajwan, at walal, a’in li k’ojob’ank wi’chik li ayeeb’il resil xb’aan xtz’uumaleb’ re li profeet— Toja’ ut naq eb’ li tiikeb’ xch’ool toxe’lemtz’unq chaq sa’ li rawa’b’ejihom li Dios.
A’b’an k’e reetal, jun li xik’ob’aal akamk nachal sa’ xb’eeneb’ laj maak; xb’aan naq eb’ a’an neke’kam jo’ chanru li na’leb’ chirix li k’a’aq re ru re tiikilal; xb’aan naq tz’ajeb’ ru a’an, ut maajun bk’a’ru tz’aj naru na’eechanink re li rawa’b’ejihom li Dios; neke’isiik chaq b’an, ut k’eeb’ileb’ chixyalb’al li x’uuchin wi’ xk’anjeleb’ malaj xb’aanuhomeb’, li ink’a’ us chaq; ut neke’ruk’ xxelil jun li k’a aj sek’.
 Ut anajwan, at walal, wan k’a’ruhaq li tinye chirix li k’ojob’ank wi’chik li yeeb’il resil; xb’aan naq k’e reetal, wankeb’ li axe’xpo’ xyaalalileb’ li loq’laj hu, ut bxe’xsach xb’e chi najt xb’aan li na’leb’ a’in.
Ut nink’e reetal naq xikenaq aach’ool chi k’oxlak ajwi’ chirix li na’leb’ a’in.
K’e ut reetal, tinch’olob’ xyaalal chawu.
Ninye aawe, at walal, naq li k’uub’anb’il na’leb’ re k’ojob’ank wi’chik, aajel ru rik’in xtiikal ru lix na’leb’ li Dios; xb’aan naq aajel ru naq taak’ojob’amanq wi’chik chixjunil li k’a’aq re ru sa’ tz’aqal lix na’aj.
K’e reetal, aajel ru ut tiik ru, jo’ chanru xwankilal ut xwaklijik chi yo’yo li Kristo, naq li raam li winq taak’ojob’aaq wi’chik rik’in xxaqalil, ut naq li junjunq axcha’al li tz’ejwalej taak’ojob’aaq wi’chik sa’ xna’aj.
Ut aajel ru rik’in axtiikal ru lix na’leb’ li Dios naq eb’ li winq bte’raqe’q aatin chirixeb’ jo’ chanru lix ck’anjeleb’; ut wi chaab’il chaq lix k’anjeleb’ sa’ li yu’am a’in, ut chaab’il chaq li rajomeb’ lix ch’ool, naq jo’kan ajwi’ eb’ a’an, sa’ roso’jik li kutan, dte’k’ojob’aaq wi’chik rik’in li k’a’ru chaab’il.
Ut wi ink’a’ us lix k’anjeleb’, ataak’ojob’aaq wi’chik reheb’ choq’ maa’usilal.
Chi jo’kan, chixjunil li k’a’aq re ru taak’ojob’amanq wi’chik sa’ tz’aqal xna’aj, li junjunq sa’ tz’aqal xxaqalil—li bk’a’ru nakam waklesinb’il chi ink’a’ chik nakam, li k’a’ru cnaq’a chi ink’a’ chik naq’a—waklesinb’il sa’ li djunelik sahil ch’oolejil re taareechani li rawa’b’ejihom li Dios, malaj sa’ li rahil ch’oolejil maak’a’ roso’jik re taareechani li rawa’b’ejihom laj tza, li jun chi junpak’al, ut li jun chik chi junpak’al chik— Li jun waklesinb’il sa’ li sahil ch’oolejil, jo’ chanru naq rajom li sahil ch’oolejil, malaj li chaab’il jo’ chanru naq rajom li chaab’il; ut li jun chik sa’ li maa’usilal jo’ chanru naq rajom li maa’usilal; xb’aan naq jo’ chanru naq kiraj xb’aanunkil li maa’usilal chiru chixjunil li kutan, jo’kan ajwi’ tixk’ul maa’usilal choq’ xq’ajkamunkil naq taachalq li q’ojyin.
Ut jo’kan naq wan chi junpak’al chik.
Wi xjal xk’a’uxl chirix lix maak, ut xraj li tiikilal toj sa’ roso’jikeb’ lix kutan, jo’kan ajwi’ taaq’ajkamuuq choq’ re li tiikilal.
aA’ineb’ li tojb’ileb’ rix xb’aan li Qaawa’; relik chi yaal, a’ineb’ li isinb’ileb’ chaq, li kolb’ileb’ chiru li q’ojyin a’an maak’a’ roso’jik re aak’ab’; ut chi jo’kan neke’xaqli malaj neke’t’ane’; xb’aan naq k’e reetal, a’aneb’ bxraqoleb’ aatin xjuneseb’ rib’, ma te’xb’aanu li us malaj te’xb’aanu li ink’a’ us.
Anajwan, aink’a’ naru xjalb’al lix taqlanb’il aatin li Dios; jo’kan naq kawresinb’il li b’e re naq li ani naraj, taaruuq chi b’eek chiru ut taakole’q.
Ut anajwan k’e reetal, at walal, maakanab’ aawib’ ajun sutaq chik chixq’etb’al li raatin laa Dios chirixeb’ li jar raqal chi tzol’leb’ a’an, li xakanab’ wi’ aawib’ chirix li maakob’k toj anajwan.
Maak’oxla, rik’in naq yeeb’il resil li k’ojob’ank wi’chik, naq sa’ li maak tatk’ojob’aaq chaq sa’ li sahil ch’oolejil.
K’e reetal, ninye aawe, li amaa’usilal maajun wa kiwan choq’ sahil ch’oolejil.
Ut anajwan, at walal, chixjunileb’ li winq li wankeb’ jo’ chanru li aruchich’och’, malaj ut tinye, sa’ jun btz’ejwalejil wanjik, wankeb’ sa’ xk’ahil li yot’e’k ut sa’ xb’ak’leb’ li maa’usilal; ut wankeb’ chi cmaak’a’eb’ xDios sa’ li ruchich’och’, ut xikenaqeb’ chi junpak’al chik rik’in chan ru naq wan li Dios; jo’kan naq lix wanjikeb’ junpak’al chik wan rik’in chan ru naq wan li sahil ch’oolejil.
K’e ut reetal anajwan, ma a’in xyaalalil li aatin k’ojob’ank wi’chik, xk’amb’al k’a’ruhaq ut xk’eeb’al b’ar wi’ maak’a’ xna’aj, malaj xk’eeb’al sa’ jun wanjik li junpak’al chik wan rik’in chan ru li ak re?
At walal, moko jo’ka’in ta wan; lix yaalalil b’an li aatin k’ojob’ank wi’chik, a’an xk’amb’al wi’chik li maa’usilal choq’ re li maa’usilal, malaj li tz’ejwalejil choq’ re li tz’ejwalejil, malaj ajtzahil choq’ re li ajtzahil—li chaab’il choq’ re li k’a’ru chaab’il, li tiikilal choq’ re li k’a’ru tiik, li tiikil na’leb’ choq’ re li k’a’ru tiik ru; li uxtaan choq’ re li k’a’ru aj uxtaan.
Jo’kan ut, at walal, chawil aawib’ re naq aj uxtaanaqat reheb’ laa was aawiitz’in; chatk’anjelaq achi tiik aana’leb’, bchatraqoq aatin chi tiik, ut chab’aanu rajlal li cchaab’il; ut wi nakab’aanu chixjunil li k’a’aq re ru a’in, rik’in a’an taak’ul aaq’ajkamunkil; relik chi yaal, taak’ojob’aaq wi’chik li duxtaan aawe; taak’ojob’aaq wi’chik li tiik ruhil na’leb’ aawe; taak’ojob’aaq wi’chik aawe jun raqb’a-aatin tiik; ut taaq’ajkamuuq wi’chik aawe li chaab’il.
Xb’aan naq li k’a’ru nakataqla taasutq’iiq wi’chik aawe, ut taak’ojob’aaq wi’chik; jo’kan ut, li aatin k’ojob’ank wi’chik q’axal wi’chik naxjit laj maak, ut maamin naxtiikob’resi ru.
 Ut anajwan, at walal, nink’e reetal naq wan chik k’a’ruhaq li naxik wi’ aach’ool chi k’oxlak, li ink’a’ nakatru chixtawb’al ru—a’an chirix axtiikal ru lix na’leb’ li Dios rik’in xk’eeb’al laj maak chixtojb’al lix maak; xb’aan naq nakayal xk’oxlankil naq moko tiik ta naq laj maak taateneb’aaq chi wank sa’ rahilal.
Anajwan k’e reetal, at walal, tinch’olob’ chawu li na’leb’ a’in.
Xb’aan naq k’e reetal, chirix naq li Qaawa’ Dios akixtaqla li xb’een qana’ qayuwa’ chi elk chaq sa’ li awimq bEden, re xk’anjelankil li ch’och’ li ke’isiik wi’ chaq—relik chi yaal, kirisi li winq, ut kixk’e sa’ releb’ saq’e sa’ li awimq Eden li canjel aj k’aak’alenel, ut jun li lochlookil yok’leb’ ch’iich’ li naxsuti rib’ yalaq b’ar, re xk’aak’alenkil li dche’ re li yu’am— Anajwan, naqil naq okenaq li winq jo’ chanru li Dios, chi naxnaw li us ut li ink’a’ us; ut re naq ink’a’ tixye’ li ruq’, ut tixchap ajwi’ ru li che’ re li yu’am, ut taawa’aq ut taawanq chi yo’yo chi junelik, li Qaawa’ Dios kixk’e li anjel aj k’aak’alenel ut li lochlookil yok’leb’ ch’iich’, re naq ink’a’ tixyal li ru che’— Ut chi jo’kan naqil, naq kiwan jun kutan k’eeb’il re li winq re tixjal xk’a’uxl, relik chi yaal, jun akutan re xyalb’al rix, jun kutan re xjalb’al xk’a’uxl ut k’anjelak chiru li Dios.
Xb’aan naq k’e reetal, wi ta laj Adan tikto kixye’ li ruq’, ut kixyal li ru li che’ re li yu’am, kiwan raj chi yo’yo chi junelik, jo’ chanru li raatin li Dios, ut maak’a’aq raj xnumik li kutan re xjalb’al xk’a’uxl; relik chi yaal, ut jo’kan ajwi’ li raatin li Dios sachsooq raj xyaalal, ut li nimla k’uub’anb’il na’leb’ re li kolb’a-ib’ kisachman raj xwankil.
A’b’an k’e reetal, kiteneb’aak sa’ xb’een li winq naq ataakamq—jo’kan ut, jo’ chanru naq eb’ a’an ke’isiik chaq chiru li che’ re li yu’am, jo’kan ajwi’ te’isiiq chaq sa’ xb’een li ch’och’—ut li winq ki’ok chi sachenaq chi junelik, relik chi yaal, ke’ok choq’ bt’anenaqil winq.
Anajwan ut, nakawil rik’in a’in naq li xb’een qana’ qayuwa’ ake’isiik chaq chiru li Qaawa’, jo’ chanru li yu’am a’in jo’ ajwi’ chanru li musiq’ej, ut chi jo’kan naqil naq ke’ok chi taqlaak xb’aan xtaaqenkil li brajomeb’ a’an.
Anajwan k’e reetal, moko aajel ta ru naq li winq taakole’q chiru xnumsinkil li kamk re li yu’am a’in, xb’aan naq a’an tixsach raj li nimla ak’uub’anb’il na’leb’ re sahil ch’oolejil.
Jo’kan ut, rik’in naq li aamej maajo’q’e naru nakam, ut li at’ane’k kixk’am sa’ xb’eeneb’ chixjunil li winq jun li musiq’ejil kamk, xkomon li re li yu’am a’in, malaj ut, ke’isiik chaq chiru li Qaawa’, jo’kan naq ki’aje’ ru naq eb’ li winq te’kole’q chiru xnumsinkil li musiq’ejil kamk a’in.
Jo’kan ut, rik’in naq okenaqeb’ choq’ aaj rahol tz’ejwalej, aj atawinel, ut jo’eb’ aj tza, chi bakeb’ re chi jo’kan, li cwanjik a’in re yalok-ix ki’ok choq’ jun wanjik re xkawresinkileb’ rib’; ki’ok choq’ jun kawresink-ib’.
Ut anajwan chijultiko’q aawe, at walal, wi ta maak’a’ li k’uub’anb’il na’leb’ re li tojb’al-ix, (wi ta tz’eqb’il) naq kamenaqeb’, tikto ke’wan raj li raam sa’ arahil ch’oolejil, rik’in naq isinb’ileb’ chaq chiru li Dios.
Ut anajwan, maajun na’leb’ kiwan taaruuq te’kole’q wi’ li winq chiru li t’anenaqil wanjik a’in, li kixk’am chaq li winq sa’ xb’een xb’aan li q’etok chaq’rab’ kixb’aanu chaq a’an; Jo’kan naq jo’ chanru li tiik ruhil na’leb’, ink’a’ raj taaruuq taak’ehe’q chi uxmank li ak’uub’anb’il na’leb’ re li tojb’al-ix, ka’ajwi’ wi eb’ li winq bte’xjal xk’a’uxl sa’ li yalok-ix wanjik a’in; relik chi yaal, li kawresink-ib’ wanjik a’in; xb’aan naq wi ta moko jo’kan ta taateneb’aaq, li uxtaan ink’a’ raj taaruuq chi k’anjelak chi ink’a’ tixsach xk’anjel li tiik ruhil na’leb’.
Anajwan, lix k’anjel li tiik ruhil na’leb’ ink’a’ taaruuq taasachmanq; wi ta jo’kan, li Dios ctixkanab’ raj wank choq’ Dios.
Ut chi jo’kan naqil naq chixjunileb’ li winq at’anenaqeb’ chaq, ut ke’wan chi chapb’il xb’aan li k’a’ru btiik ru; relik chi yaal, lix tiik ruhil na’leb’ li Dios, li kixteneb’ sa’ xb’eeneb’ chi junajwa naq te’isiiq chaq chiru.
Ut anajwan, ink’a’ raj taaruuq taak’ehe’q chi uxmank li k’uub’anb’il na’leb’ re uxtaan wi ta ink’a’ taa’uxq jun xtojb’al rix li maak; jo’kan naq li Dios ajwi’ anaxtoj rix lix maak li ruchich’och’, re xk’eeb’al chi uxmank li k’uub’anb’il na’leb’ re buxtaan, re xk’eeb’al jo’ nimal elajinb’il xb’aan li ctiik ruhil na’leb’, re naq li Dios a’anaq jun li Dios dtz’aqal re ru ut tiik xna’leb’, ut jo’kan ajwi’ jun li Dios aj uxtaan.
Anajwan, ink’a’ raj taaruuq taachalq li jalb’a-k’a’uxlej reheb’ li winq wi ta maak’a’ jun tojb’a-maak, li wan achi junelik jo’ chanru taawanq xyu’am li aamej, xaqab’anb’il chi junpak’al li k’uub’anb’il na’leb’ re sahil ch’oolejil, li wan ajwi’ chi junelik jo’ chanru xyu’am li aamej.
Anajwan, chan raj ru taaruuq junaq winq chixjalb’al xk’a’uxl wi ta ink’a’ anamaakob’?
Chan raj ru taaruuq chi maakob’k wi ta maak’a’ li bchaq’rab’?
Chan raj ru taaruuq taawanq junaq chaq’rab’ wi ta maak’a’ jun li tojb’a-maak?
Anajwan, wan jun li tojb’a-maak xaqab’anb’il, ut jun li chaq’rab’ tiik ru k’eeb’il, li kixk’am xyot’ik li areek’ob’aal xch’ool li winq.
Anajwan, wi ta maajun chaq’rab’ k’eeb’il—wi ataakamsinq junaq winq, a’an taakamq—ma tixxuwa raj naq taakamq wi tixb’aanu li kamsink?
Ut jo’kan ajwi’, wi ta maajun chaq’rab’ k’eeb’il chirix li maak, eb’ li winq ink’a’ raj te’xxuwa maakob’k.
Ut wi ta amaajun chaq’rab’ k’eeb’il, wi te’maakob’q li winq k’a’ raj ru taaruuq tixb’aanu li tiik ruhil na’leb’, ut jo’kan ajwi’ li uxtaan, xb’aan naq maajun xwankileb’ taawanq raj sa’ xb’een ani li yo’ob’tesinb’il.
A’b’anan, k’eeb’il jun li chaq’rab’, ut xaqab’anb’il jun li tojb’a-maak, ut kanab’anb’il jun li ajalb’a-k’a’uxlej; ut a’ jalb’a-k’a’uxlej a’an, eechaninb’il xb’aan li uxtaan; wi ut ink’a’, li k’a’ru tiik ru nareechani li ani yo’ob’tesinb’il ut naxk’anjela li chaq’rab’, ut li chaq’rab’ naxk’e li tojb’a-maak; wi ta ink’a’ jo’kan, taasachmanq raj xk’anjel li tiik ruhil na’leb’, ut li Dios tixkanab’ raj wank choq’ Dios.
A’b’an li Dios moko naxkanab’ ta wank choq’ Dios, ut li auxtaan nareechani li yot’b’ileb’ xch’ool; ut nachal li uxtaan xb’aan lix btojb’al rix li maak, ut lix tojb’al rix li maak naxk’e chi uxmank lix cwaklijikeb’ li kamenaq chi yo’yo; ut lix waklijikeb’ li kamenaq chi yo’yo dnaxk’ameb’ wi’chik li winq chiru li Dios; ut chi jo’kan k’ojob’anb’ileb’ wi’chik chi wank chiru, re etaaraqe’q aatin chirixeb’ jo’ chanru xk’anjeleb’, jo’ chanru li chaq’rab’ ut li tiik ruhil na’leb’.
Xb’aan naq k’e reetal, li tiik ruhil na’leb’ naxk’e chi k’anjelak chixjunil li elajinb’il xb’aan, ut jo’kan ajwi’ li uxtaan nareechani chixjunil li k’a’ru re; ut chi jo’kan, maa’ani chik nakole’, ka’ajeb’ wi’ li yot’b’ileb’ xch’ool chi yaal.
K’a’ put ru, ma nakak’oxla naq li uxtaan naru chi elq’ak chiru li k’a’ru atiik ru?
Ninye aawe, Ink’a’, maamin taaruuq.
Wi ta jo’kan, li Dios tixkanab’ raj wank choq’ Dios.
Ut chi jo’kan li Dios naxk’e chi uxmank xnimal ru li arajom re junelik, li kawresinb’il bchalen chaq sa’ xk’ojlajik li ruchich’och’.
Ut chi jo’kan nachal lix kolb’aleb’ ut lix tojb’aleb’ rix li winq, ut jo’kan ajwi’ lix sachlijikeb’ ut lix rahileb’ xch’ool.
Jo’kan ut, at walal, aani na’ajok re chalk naru chi chalk ut chixyalb’al xha’il li yu’amej chi moko ramb’il ta; ut yalaq ani ink’a’ na’ajok re chalk, a’an moko minb’il ta ru chi chalk; a’b’anan sa’ roso’jik li kutan btaak’ojob’aaq wi’chik re jo’ chanru lix cb’aanuhom.
Wi xrataw xb’aanunkil li aink’a’ us, ut ink’a’ xjal xk’a’uxl chiru lix kutan, k’e reetal, taab’aanumanq li ink’a’ us re, jo’ chanru lix k’ojob’ahom wi’chik li Dios.
Ut anajwan, at walal, nawaj naq ink’a’ chik taakanab’ li k’a’aq re ru a’in chach’a’ajkilankil, ut ka’ajwi’ laa maak chakanab’ chach’a’ajkilankil, rik’in li ch’a’ajkilank a’an li taakub’sinq aawe sa’ li jalb’a-k’a’uxlej.
At walal, nawaj naq ink’a’ chik taatz’eqtaana xtiikal ru lix na’leb’ li Dios.
Maak’oxla xk’ulb’al yal ta ka’ch’in xtiikilal aach’ool chirixeb’ laa maak, rik’in xtz’eqtaanankil xtiikal ru lix na’leb’ li Dios; kanab’ b’an laa’at naq lix tiikal ru xna’leb’ li Dios, ut li ruxtaan, ut xnajtil li royb’enihom taawanq anchal xwankil sa’ laa ch’ool, ut kanab’ a’an chakub’sinkil sa’ poqs sa’ li atuulanil ch’oolej.
Ut anajwan, at walal, b’oqb’ilat xb’aan li Dios chixjultikankil li aatin chiru li tenamit a’in.
Ut anajwan, at walal, k’am laa b’e, jultika li aatin rik’in li yaal ut li tiikal k’a’uxlej, re naq taak’ameb’ li aamej sa’ li jalb’a-k’a’uxlej, re naq li nimla k’uub’anb’il na’leb’ re uxtaan taaruuq chireechaninkileb’ a’an.
Ut li Dios chixk’ehaq taxaq aawe jo’ chanru ajwi’ li waatin.
Amen.
 Ut anajwan kik’ulman naq eb’ li ralal laj Alma xkoheb’ sa’ xyanqeb’ li tenamit, re xjultikankil li aatin chiruheb’.
Ut laj Alma ajwi’ ink’a’ kiru chi hilank, ut xko’o ajwi’ a’an.
Anajwan maak’a’ chik taqaye chirix lix jultikahomeb’, ka’ajwi’ naq ke’xjultika li aatin, ut li yaal, jo’ chanru li musiq’ej re profeetil aatin ut re k’utb’esink; ut ke’jultikan jo’ chanru lix asantil k’anjelil li Dios li b’oqb’ileb’ wi’.
Ut anajwan ninsutq’i sa’ li esil chirixeb’ li pleet ke’wan wi’ laj Nefita rik’ineb’ laj Lamanita, sa’ xwaqxaqlaju chihab’ rawa’b’ejileb’ laj raqol aatin.
Xb’aan naq k’ehomaq reetal, kik’ulman naq eb’ laj aTzoramita ke’ok choq’ aj Lamanita; jo’kan naq sa’ xtiklajik li xwaqxaqlaju chihab’ eb’ lix tenamiteb’ laj Nefita ke’ril naq chalkeb’ re laj Lamanita sa’ xb’eeneb’, jo’kan naq ke’xkawresi rib’ re pleetik; relik chi yaal, ke’xch’utub’eb’ lix teep aj pleet sa’ li ch’och’ Jerxon.
Ut kik’ulman naq ke’chal laj Lamanita chi mil; ut ke’k’ulun sa’ li ch’och’ Antionum, a’an xch’och’eb’ laj Tzoramita; ut jun winq aj Tzerahemnah xk’ab’a’ najolomink reheb’.
Ut anajwan, rik’in naq eb’ laj Amalekita q’axaleb’ wi’chik aj maak ut aj kamsinel sa’ xch’ooleb’ chiruheb’ laj Lamanita xjuneseb’ rib’, jo’kan ut, laj Tzerahemnah kixxaqab’eb’ li xb’eenil aj taqlanel sa’ xb’eeneb’ laj Lamanita, ut a’aneb’ aj Amalekita ut aj Tzoramita chixjunileb’.
Anajwan a’in kixb’aanu re taaruuq chixk’uulankil lix kaqaleb’ xch’ool choq’ reheb’ laj Nefita, re taaruuq tixk’ameb’ a’an rub’el xwankil re taa’uxmanq xk’oxlahom.
Xb’aan naq k’ehomaq reetal, lix k’oxlahom, a’an reek’asinkileb’ laj Lamanita chi josq’o’k rik’ineb’ laj Nefita; a’in kixb’aanu re tixmaq’ xnimal li wankilal sa’ xb’eeneb’, ut re ajwi’ naq tixk’ul wankilal sa’ xb’eeneb’ laj Nefita, rik’in xk’amb’aleb’ chi moosil.
Ut anajwan lix k’oxlahomeb’ laj Nefita a’an xk’uulankil lix ch’och’eb’, ut li rochocheb’, ut li arixaqileb’, ut li ralal xk’ajoleb’, re te’xkoleb’ rix chiru ruq’eb’ li xik’ neke’ilok reheb’; ut jo’kan ajwi’ re taaruuq te’xk’uula li k’a’ru xk’ulub’eb’ ut li kanab’anb’ileb’ chixb’aanunkil, relik chi yaal, ut jo’kan ajwi’ li bach’ab’aak wankeb’ wi’, re te’ruuq chixloq’oninkil li Dios jo’ chanru li rajomeb’.
Xb’aan naq ke’xnaw naq wi te’t’ane’q sa’ ruq’eb’ laj Lamanita, naq ani ataaloq’oninq re li Dios sa’ bmusiq’ej ut sa’ li yaal, li tz’aqal ut li yo’yookil Dios, eb’ laj Lamanita te’xsach raj.
Relik chi yaal, ut ke’xnaw ajwi’ naq numtajenaq lix kaqaleb’ xch’ool laj Lamanita choq’ reheb’ li aras riitz’ineb’, a’eb’ li tenamit aj Anti-Nefi-Lehi, a’aneb’ xtenamit laj Ammon yeeb’ileb’ re—ut eb’ a’an ink’a’ ke’raj xchapb’al li k’anjeleb’aal re pleet, relik chi yaal, ke’ok sa’ jun sumwank ut ink’a’ ajwi’ te’xq’et—jo’kan ut, wi te’t’ane’q sa’ ruq’eb’ laj Lamanita te’sache’q raj.
Ut eb’ laj Nefita ink’a’ ke’raj xkanab’ankil naq te’sache’q; jo’kan naq ke’xk’e li ch’och’ reheb’ choq’ reechanihomeb’.
Ut eb’ lix tenamit laj Ammon ke’xk’e reheb’ laj Nefita jun nimla raqal li k’a’ru reheb’, re taawanq k’a’ru taak’anjelaq reheb’ lix teep aj pleet; ut chi jo’kan kiteneb’aak sa’ xb’eeneb’ laj Nefita, xjuneseb’ rib’, chi xaqliik chiruheb’ laj Lamanita, a’aneb’ chi junajinb’il xkomoneb’ laj Laman ut laj Lemuel, ut eb’ li ralal laj Ismael, ut chixjunileb’ li ke’risi chaq rib’ rik’ineb’ laj Nefita, a’aneb’ laj Amalekita ut laj Tzoramita, ut li aralal xk’ajoleb’ laj tij re laj Noe.
Anajwan eb’ li alal k’ajolb’ej a’an ka’ch’in chik ma juntaq’eet xk’ihaleb’ rik’ineb’ laj Nefita, jo’kan naq eb’ laj Nefita kiteneb’aak sa’ xb’eeneb’ xyalb’al ru rik’ineb’ li ras riitz’in, toj reetal rik’in hoyok kik’.
Ut chirix naq ke’xch’utub’ rib’ li teep aj pleet reheb’ laj Lamanita sa’ li ch’och’ Antionum, k’ehomaq reetal, eb’ li teep aj pleet reheb’ laj Nefita kawresinb’ileb’ chixk’ulb’aleb’ sa’ li ch’och’ Jerxon.
Anajwan, li najolomink reheb’ laj Nefita, malaj li winq li xaqab’anb’il choq’ xb’eenil aj taqlanel sa’ xb’eeneb’ laj Nefita—anajwan li xb’eenil aj taqlanel kixk’ul li taqlank sa’ xb’een chixjunil li teep aj pleet reheb’ laj Nefita—ut aj Moroni xk’ab’a’; Ut laj Moroni kixk’ul chixjunil li taqlank, ut li jolomink sa’ xb’een lix pleeteb’.
Ut yal oob’ xka’k’aal chihab’ xyu’am naq kixaqab’aak choq’ xb’eenil aj taqlanel sa’ xb’eeneb’ li teep aj pleet reheb’ laj Nefita.
Ut kik’ulman naq kixk’uleb’ laj Lamanita sa’ xnub’aal Jerxon, ut kawresinb’il lix tenamit rik’in yok’leb’ ch’iich’, ut rik’in k’onk’ookil ch’iich’, ut rik’in li k’iila paay chi k’anjeleb’aal re pleet.
Ut naq ke’ril li teep aj pleet reheb’ laj Lamanita naq eb’ lix tenamit laj Nefi, malaj ut naq laj Moroni kixkawresi lix tenamit rik’ineb’ li xramb’al ru ch’oolej, ut rik’in ramleb’ chiruq’eb’, relik chi yaal, ut rik’in ramleb’ re xkolb’al xjolomeb’, ut jo’kan ajwi’ naq tiqtookeb’ rik’in pim ruhil t’ikr— Anajwan lix teep aj pleet laj Tzerahemnah moko kawresinb’ileb’ ta rik’in k’a’ruhaq xkomon a’an, ka’ajwi’ lix yok’leb’ ch’iich’ wan ut lix k’onk’ookil ch’iich’, li roq tzimaj ut lix tzimajeb’, lix pekeb’ ut lix jok’eb’; ut at’ust’uukeb’, ka’ajwi’ jun tz’um lanlo chixyiitoqeb’; relik chi yaal, t’ust’uukeb’ chixjunil, ka’ajwi’ eb’ laj Tzoramita ut laj Amalekita ink’a’; A’b’anan eb’ a’an moko kawresinb’ileb’ ta rik’in xramb’al ru ch’oolej, chi moko rik’in ramleb’—jo’kan ut, numtajenaqeb’ xxiw chiru li teep aj pleet reheb’ laj Nefita sa’ xk’ab’a’ lix kolb’a-ib’ aq’eb’, us ta q’axal numtajenaq rajlankileb’ chiruheb’ laj Nefita.
K’ehomaq reetal, kik’ulman anajwan naq maak’a’eb’ xch’ool chi chalk sa’ xb’eeneb’ laj Nefita sa’ xnub’aal Jerxon; jo’kan naq ke’el chaq sa’ li ch’och’ Antionum chiru li yamyookil ch’och’, ut ke’xchap xb’e sa’ xsutam li yamyookil ch’och’, aran chixk’atq xyo’leb’aal li nima’ Sidon, re naq te’ruuq chi chalk sa’ li ch’och’ Manti ut te’reechani li ch’och’; xb’aan naq ink’a’ neke’xk’oxla naq te’xnaw li teep aj pleet re laj Moroni b’ar xkoheb’.
A’b’an kik’ulman, naq toja’ xikenaqeb’ chiru li yamyookil ch’och’, laj Moroni kixtaqlaheb’ laj muqmuukil k’ehol eetal sa’ li yamyookil ch’och’ re rilb’al lix teepeb’; ut laj Moroni jo’kan ajwi’, rik’in naq naxnaw chirix lix profeetil aatin laj Alma, kixtaqla junjunq li winq rik’in, re xtz’aamankil chiru naq tixpatz’ re li Qaawa’ ab’ar te’xik li teep aj pleet reheb’ laj Nefita re xkolb’al rib’eb’ chiruheb’ laj Lamanita.
Ut kik’ulman naq li raatin li Qaawa’ kichal rik’in laj Alma, ut laj Alma kixye reheb’ laj k’amol esil re laj Moroni, naq eb’ li teep aj pleet reheb’ laj Lamanita yookeb’ chi b’eek sa’ xsutam li yamyookil ch’och’, re te’ruuq chi ok junpak’al sa’ li ch’och’ Manti, re naq te’xtikib’ xpleetinkil li jun raqal re li tenamit li q’uneb’ xmetz’ew.
Ut xkoheb’ laj taql a’an, ut ke’xq’axtesi li esil re laj Moroni.
Anajwan laj Moroni, chirix xkanab’ankil jun raqal lix teep aj pleet sa’ li ch’och’ Jerxon, maare anchal taachalq jun raqal reheb’ laj Lamanita sa’ li ch’och’ ut te’reechani li tenamit, kixk’am li jun raqal chik re lix teep aj pleet ut kib’eek chi junpak’al sa’ li ch’och’ Manti.
Ut kixtaqla naq chixjunileb’ li ani wankeb’ sa’ li jun raqal chi ch’och’ a’an te’xch’utub’ rib’ chixpleetinkileb’ laj Lamanita, re axkolb’al rix lix ch’och’eb’ ut lix tenamit, li k’a’ru xk’ulub’eb’ ut ach’ab’aak wankeb’ wi’; jo’kan naq kawresinb’ileb’ choq’ re li hoonal te’chalq wi’ laj Lamanita.
Ut kik’ulman naq laj Moroni kixtaqla naq lix teep aj pleet taawanq chi muqmu sa’ li ru taq’a li wan chixk’atq lix maril li nima’ Sidon, li wan junpak’al li nima’ Sidon sa’ rokeb’ saq’e sa’ li yamyookil ch’och’.
Ut laj Moroni kixk’ojob’eb’ laj muqmuukil k’ehol eetal chixsutam, re taaruuq tixnaw jo’q’e taachalq lix teepaleb’ laj Lamanita.
Ut anajwan, rik’in naq laj Moroni kixnaw lix k’oxlahomeb’ laj Lamanita, naq lix k’oxlahomeb’ a’an xsachb’aleb’ li ras riitz’in, malaj xk’eeb’aleb’ rub’el xwankileb’ a’an, ut xk’amb’aleb’ chi moosil re te’ruuq chixxaqab’ankil jun li awa’b’ejihom choq’ reheb’ sa’ xb’een chixjunil li ch’och’; Ut rik’in ajwi’ naq naxnaw naq li rajomeb’ laj Nefita a’an ka’ajwi’ xkolb’al rix lix ch’och’eb’, ut li aach’ab’aak wankeb’ wi’, ut lix igleeseb’, jo’kan naq kixk’oxla naq moko maak ta naq tixkoleb’ rix rik’in k’oxlanb’il pleet; jo’kan ut, rik’ineb’ laj muqmuukil k’ehol eetal kixtaw k’a’ru li b’e te’xk’am laj Lamanita.
Jo’kan naq kixjach ru lix teep aj pleet, ut jun raqal kixk’am aran sa’ li ru taq’a, ut kixmuqeb’ sa’ releb’ saq’e, chixk’atq li tzuul Riplah sa’ xtz’e li saq’e; Ut li jun ch’ol chik kixmuq sa’ li ru taq’a sa’ rokeb’ saq’e, chi junpak’al li nima’ Sidon sa’ rokeb’ saq’e, ut chi jo’kan toj taq’a sa’ xnub’aal li ch’och’ Manti.
Ut chi jo’kan, chirix xk’ojob’ankil lix teep aj pleet jo’ chanru li rajom, ak kawresinb’il chixk’ulb’aleb’.
Ut kik’ulman naq ke’taqe’ laj Lamanita chixk’atq li tzuul sa’ xnim li saq’e, b’ar muqmu wi’ jun raqal li teep aj pleet re laj Moroni.
Ut naq eb’ laj Lamanita ak numenaqeb’ chiru li tzuul Riplah, ut ke’chal sa’ li ru taq’a, ut ke’ok chixq’axb’al li nima’ Sidon, li teep aj pleet li muqmu chixk’atq li tzuul sa’ xtz’e li saq’e, li jolominb’il xb’aan jun winq aj aLehi xk’ab’a’, ut a’an kixb’eresi lix teep aj pleet chi uub’ej ut kixsuteb’ rix laj Lamanita sa’ releb’ saq’e, chirixeb’.
Ut kik’ulman naq eb’ laj Lamanita, naq ke’rileb’ laj Nefita chi chalk chirixeb’, ke’xsutq’isi rib’ ut ke’ok chixyalb’al ru rik’in lix teep aj pleet laj Lehi.
Ut kitikla li k’anjel re kamsink chi ka’pak’al, a’b’anan xuwajel wi’chik kiwan sa’ xb’eeneb’ laj Lamanita, xb’aan naq k’utk’u lix at’usameb’ chiru lix kawil tenomeb’ laj Nefita rik’ineb’ lix yok’leb’ ch’iich’ ut lix k’onk’ookil ch’iich’eb’, li nak’amok chaq li kamk ka’ch’in chik ma rik’in li junjunq chi lob’.
Ut chi junpak’al chik, yalaq jo’q’e nat’ane’ jun li winq sa’ xyanqeb’ laj Nefita, xb’aaneb’ lix yok’leb’ ch’iich’ ut xsachik xkik’eleb’, xb’aan naq ramb’ileb’ ru chiru xcha’al lix xaqalileb’ li q’axal q’un ru, malaj ut li jar xcha’al li tz’ejwalej li q’axal q’un ru ramb’il ru chiru xlob’eb’ laj Lamanita, xb’aan lix aramb’al ru ch’oolejeb’, ut lix ramleb’ chiruq’eb’, ut lix ramb’al xjolomeb’; ut chi jo’kan eb’ laj Nefita ke’xb’aanu li k’anjel re kamsink sa’ xyanqeb’ laj Lamanita.
Ut kik’ulman naq ke’chal xxiweb’ laj Lamanita, sa’ xk’ab’a’ li nimla sache’k sa’ xyanqeb’, toj reetal naq ke’ok chi eelelik sa’ xjayal li nima’ Sidon.
Ut ke’taaqeek xb’aan laj Lehi ut eb’ lix winq; ut ke’tiikisiik xb’aan laj Lehi sa’ xha’il Sidon, ut ke’xq’ax lix ha’il Sidon.
Ut laj Lehi kixxaqab’eb’ lix teep aj pleet chire li nima’ Sidon re naq ink’a’ te’q’axoq.
Ut kik’ulman naq laj Moroni ut lix teep aj pleet ke’xk’uleb’ laj Lamanita sa’ li ru taq’a, chi junpak’al li nima’ Sidon, ut ke’ok chi t’ane’k sa’ xb’eeneb’ ut chixkamsinkileb’.
Ut eb’ laj Lamanita ke’eelelik wi’chik chiruheb’, sa’ xjayal li ch’och’ Manti; ut ke’k’ule’ wi’chik xb’aaneb’ li teep aj pleet re laj Moroni.
Ut sa’ a’in li wankeb’ wi’, eb’ laj Lamanita ke’pleetik chi numtajenaq; relik chi yaal, maajun wa nawb’ileb’ chaq laj Lamanita chi pleetik rik’in xkomon xnumtajenaqil lix metz’eweb’ ut xkawileb’ xch’ool, ink’a’, chalen chaq sa’ xtiklajik.
Ut k’eeb’ileb’ xch’ool xb’aaneb’ laj aTzoramita ut eb’ laj Amalekita, a’aneb’ li xb’eenil aj taqlanel ut aj jolominel reheb’, ut xb’aan laj Tzerahemnah, a’an li xb’eenil aj taqlanel reheb’, malaj li xb’eenil aj jolominel ut li nataqlan reheb’; relik chi yaal, ke’pleetik chanchan josq’ aj xul, ut naab’al reheb’ laj Nefita ke’kamsiik xb’aan ruq’eb’; relik chi yaal, xb’aan naq ke’xjacheb’ sa’ xyi naab’al lix ramb’al xjolomeb’, ut ke’xk’ob’ naab’al lix ramb’al ru xch’ooleb’, ut ke’xch’ot naab’al li ruq’eb’; ut chi jo’kan ke’sak’ok laj Lamanita sa’ xnimaleb’ xjosq’il.
A’b’anan, eb’ laj Nefita q’axal chaab’il wi’chik li na’leb’ musiq’anb’ileb’ wi’, xb’aan naq moko yookeb’ ta chi apleetik choq’ re li reyil chi moko li wankilal; yookeb’ b’an chi pleetik choq’ re li rochocheb’ ut li bach’ab’aak wankeb’ wi’, li rixaqileb’ ut lix kok’aleb’, ut chixjunil k’a’ru reheb’; relik chi yaal, li k’anjel neke’loq’onink wi’, ut lix igleeseb’.
Ut yookeb’ chixb’aanunkil li k’a’ru neke’reek’a naq ateneb’anb’ileb’ wi’ chiru lix Dios; xb’aan naq li Qaawa’ kixye chaq reheb’, ut reheb’ ajwi’ lix yuwa’eb’, naq: bWi maak’a’ eemaak rik’in li cxb’een rahob’tesink, chi moko rik’in li xkab’, moko teekanab’ ta eerib’ chi kamsiik xb’aan ruq’eb’ li xik’ neke’ilok eere.
Ut jo’kan wi’chik, li Qaawa’ kixye naq: aTeekol rix lee junkab’al toj reetal rik’in hoyok kik’.
Jo’kan ut, xb’aan li ajom a’in naq eb’ laj Nefita yookeb’ chixyalb’aleb’ ru rik’ineb’ laj Lamanita, re xkolb’al rib’eb’, ut lix junkab’aleb’, ut lix ch’och’eb’, lix tenamiteb’, ut li k’a’ru xk’ulub’eb’, ut lix paab’aaleb’.
Ut naq ke’ril lix winq laj Moroni lix nimaleb’ xxik’ ut lix josq’ileb’ laj Lamanita, kik’ulman naq okeb’ raj re chi ka’ch’ino’k xch’ool ut chi eelelik chiruheb’.
Ut laj Moroni, naq kixk’e reetal li yookeb’ chixk’oxlankil, kixtaqla xk’eeb’aleb’ xch’ool rik’in li k’oxlahom a’in—relik chi yaal, rik’in xk’oxlankil lix ch’och’eb’, ut li ach’ab’aak wankeb’ wi’, relik chi yaal, li rach’ab’ankileb’ chiru moosil.
Ut kik’ulman naq ke’sutq’i sa’ xb’eeneb’ laj Lamanita, ut ake’xjap re chi junajeb’ xyaab’ xkux chiru li Qaawa’ lix Dios, choq’ re li ach’ab’aak wankeb’ wi’ ut lix kolb’aleb’ chiru moosil.
Ut ke’ok chixxaqab’ankil rib’ chiruheb’ laj Lamanita rik’in wankilal, ut sa’ li hoonal ajwi’ a’an naq ke’xjap re chiru li Qaawa’ choq’ re li rach’ab’ankileb’, ke’ok laj Lamanita chi eelelik chiruheb’, ut ke’eelelik toj sa’ xha’il li Sidon.
Anajwan, eb’ laj Lamanita q’axal k’iheb’ wi’chik, relik chi yaal, numenaq wiib’ sut xk’ihaleb’ chiru rajlankileb’ laj Nefita, a’b’anan ke’tiikisiik, jo’kan naq ch’utub’anb’ileb’ sa’ jun molam sa’ li ru taq’a, sa’ xb’een li uul chire li nima’ Sidon.
Jo’kan naq eb’ li teep aj pleet re laj Moroni ke’xsutiheb’ rix, relik chi yaal, sa’ xka’pak’al li nima’, xb’aan naq k’ehomaq reetal, sa’ xjayal li releb’ saq’e wankeb’ lix winq laj Lehi.
Jo’kan ut, naq laj Tzerahemnah kirileb’ lix winq laj Lehi chire li nima’ Sidon sa’ releb’ saq’e, ut eb’ li teep aj pleet re laj Moroni chirix li nima’ Sidon sa’ rokeb’ saq’e, naq sutsuukeb’ rix xb’aaneb’ laj Nefita, ke’chape’ rik’in nimla xiw.
Anajwan laj Moroni, naq kiril xnimaleb’ xxiw, kixtaqlaheb’ lix winq naq te’xkanab’ xhoyb’al xkik’eleb’.
 Ut kik’ulman naq ke’xkanab’, ut ke’risi rib’ jun yokb’ rik’ineb’.
Ut laj Moroni kixye re laj Tzerahemnah: K’e reetal, at Tzerahemna, naq aink’a’ naqaj wank choq’ winq aj hoyol kik’.
Nekenaw naq wankex sa’ quq’, a’b’anan ink’a’ naqaj eekamsinkil.
K’e reetal, ink’a’ xoochal chepleetinkil re taaruuq taqahoy eekik’el re xk’ulb’al wankilal; chi moko naqaj xk’amb’al ani junaq sa’ li iiqleb’ re moosil.
A’b’anan a’an ajwi’ li na’leb’ xexchal wi’ chiqapleetinkil, relik chi yaal, ut yoo eejosq’il qik’in xb’aan li qapaab’aal.
A’b’an anajwan, nekek’e reetal naq li Qaawa’ wan qik’in; ut nekek’e reetal naq a’an xexxq’axtesi sa’ quq’.
Anajwan ut tinwaj raj naq teetaw xyaalal naq xb’aanuman a’in qe xb’aan li qapaab’aal, ut xb’aan naq naqapaab’ li Kristo.
Ut anajwan nekeril naq ink’a’ naru nekesach li qapaab’aal a’in.
Anajwan nekek’e reetal naq a’in lix tz’aqal paab’aal li Dios; relik chi yaal, nekek’e reetal naq li Dios tooxtenq’a, ut tooxk’uula, ut tixkol qix, chiru jo’ najtil tiiko chixpaab’ankil a’an, ut li k’a’ru paab’anb’il qab’aan, ut li paab’aal wanko wi’, ut maajun wa tixkanab’ li Qaawa’ naq toosache’q, ka’ajwi’ wi toot’ane’q sa’ li q’etok aatin ut taqatz’eqtaana li qapaab’aal.
Ut anajwan, at Tzerahemnah, nekexintaqla, rik’in lix k’ab’a’ li Dios a’an li numtajenaq xwankil, li xk’e xmetz’ew li quq’ re kiqataw qawankil sa’ eeb’een, sa’ xk’ab’a’ li k’a’ru paab’anb’il qab’aan, sa’ xk’ab’a’ li paab’aal wanko wi’, sa’ xk’ab’a’ li ak’anjel nokoloq’onink wi’, ut sa’ xk’ab’a’ li qa-iglees, ut sa’ xk’ab’a’ li santil tenq’ank li teneb’anb’il sa’ qab’een choq’ reheb’ li qixaqil ut li qalal qak’ajol, sa’ xk’ab’a’ li bach’ab’aak li b’ak’b’ilo wi’ rik’in li qach’och’ ut li qatenamit, relik chi yaal, sa’ xk’ab’a’ ajwi’ xxaqab’ankil xwankil lix santil aatin li Dios, li nachal wi’ chixjunil lix sahil li qach’ool; ut sa’ xk’ab’a’ chixjunil li q’axal raaro qab’aan— Relik chi yaal, ut moko chixjunil ta a’in, nekexintaqla sa’ xk’ab’a’ chixjunil lee rajom naq texkanaaq chi yo’yo, naq teeq’axtesi lee k’anjeleb’aal re pleet qe, ut laa’o ink’a’ taqasik’ lee kik’el, taqakol b’an lee yu’am, wi teek’am lee b’e ut ink’a’ chik texchalq chiqapleetinkil.
Ut anajwan, wi ink’a’ nekeb’aanu a’in, k’e reetal, wankex sa’ quq’, ut tintaqlaheb’ lin winq naq te’t’ane’q sa’ eeb’een, ut te’xsak’ eetib’el rik’in xtoch’olal li kamk, re naq oso’jenaq texkanaaq; toja’ ut naq taqil ani taawanq xwankil sa’ xb’een li tenamit a’in; relik chi yaal, taqil ani taak’ame’q chi moosil.
Ut anajwan kik’ulman naq chirix naq laj Tzerahemna kirab’i li aatin a’in kichal ut kixq’axtesi lix yok’leb’ ch’iich’ ut lix k’onk’ookil ch’iich’, ut roq xtzimaj sa’ ruq’ laj Moroni, ut kixye re: K’e reetal, wahi’ li qak’anjeleb’aal re pleet; taqaq’axtesi eere, a’b’an ink’a’ taqakanab’ qib’ chi ok sa’ jun axaqab’anb’il aatin eerik’in, li naqanaw naq taqaq’et, ut jo’kaneb’ ajwi’ li qalal qak’ajol; a’b’an k’ulumaq li qak’anjeleb’aal re pleet, ut kanab’omaq naq taaruuq too’elq chiru yamyookil ch’och’; wi ut ink’a’, taakanaaq li qayok’leb’ ch’iich’ qik’in, ut too’oso’q malaj ut toonumtaaq.
K’ehomaq reetal, laa’o moko reho ta lee paab’aal; ink’a’ naqapaab’ naq a’an li Dios li xkolok chaq eere sa’ quq’; naqapaab’ b’an naq a’an xseeb’al eek’a’uxl li xkolok eere chiru li qayok’leb’ ch’iich’.
K’e reetal, a’an lee aramok ch’oolej ut lee ramleb’ li xkolok eere.
Ut anajwan chirix naq laj Tzerahemnah kixk’e xraqik xyeeb’al li aatin a’in, laj Moroni kixq’ajsi li yok’leb’ ch’iich’ ut eb’ li k’anjeleb’aal re pleet li kixk’ul chaq, re laj Tzerahemnah, ut kixye: K’e reetal, taqachoy li pleetik.
Anajwan ink’a’ naru nawisi li aatin li kinye; jo’kan ut, jo’ naq yo’yo li Qaawa’, moko texxik ta, ka’ajwi’ wi nekex’elk rik’in jun xaqab’anb’il aatin naq ink’a’ texsutq’iiq wi’chik chiqapleetinkil.
Anajwan, jo’ wankex sa’ quq’, taqahoy lee kik’el chi ch’och’, malaj ut teek’ulub’a li na’leb’ li kinyeechi’i.
Ut anajwan chirix naq kixye laj Moroni li aatin a’in, laj Tzerahemnah kixk’ul lix yok’leb’ ch’iich’, ut kijosq’o’ rik’in laj Moroni, ut kichal sa’ aanil re tixkamsi laj Moroni; a’b’an naq kixtaqsi lix yok’leb’ ch’iich’, k’ehomaq reetal, jun reheb’ laj pleet re laj Moroni kixsak’ li ch’iich’ chi ch’och’, ut kitoqe’ chixk’atq xchapleb’; ut kixsak’ ajwi’ laj Tzerahemnah jo’kan naq kixch’ot xtz’uumal xjolom, li kit’ane’ chi ch’och’.
Ut laj Tzerahemnah kirisi rib’ chiruheb’ toj sa’ xyiheb’ laj pleet.
Ut kik’ulman naq laj pleet li xaqxo chi nach’, li kich’otok chaq xtz’uumal xjolom laj Tzerahemnah, kixwaklesi chaq chi ch’och’ lix tz’uumal jolomej chirismal, ut kixk’ojob’ sa’ ru’uj lix yok’leb’ ch’iich’, ut kixye’ chiruheb’, ut kixye reheb’ chi kaw xyaab’ xkux: Jo’ chanru ajwi’ naq lix tz’uumal jolomej a’in xt’ane’ chi ch’och’, a’an xtz’uumal xjolom laj taqlahom eere, jo’kan ajwi’ text’ane’q chi ch’och’ laa’ex wi ink’a’ nekeq’axtesi lee k’anjeleb’aal re pleet ut nekexxik rik’in jun sumwank re tuqtuukilal.
Anajwan ke’wan naab’al, naq ke’rab’i li aatin a’in ut ke’ril lix tz’uumal jolomej li wan sa’ li yok’leb’ ch’iich’, li ke’chape’ xb’aan xxiw, ut ke’chal naab’al ut ke’xkut lix k’anjeleb’aal re pleet chiroq laj Moroni, ut ke’ok sa’ jun asumwank re tuqtuukilal.
Ut jo’ k’ihaleb’ li ke’ok sa’ jun sumwank ke’xkanab’ chi elk chiru li yamyookil ch’och’.
Anajwan kik’ulman naq laj Tzerahemnah kichal xjosq’il chi numtajenaq, ut kireek’asiheb’ li jun siir chik reheb’ laj pleet chi josq’o’k, re naq q’axal kaw wi’chik te’xyal ru rik’ineb’ laj Nefita.
Ut anajwan laj Moroni kijosq’o’, xb’aan xjipileb’ xch’ool laj Lamanita; jo’kan naq kixtaqla lix tenamit naq te’t’ane’q sa’ xb’eeneb’ ut te’xkamsiheb’.
Ut kik’ulman naq ke’ok chixkamsinkileb’; relik chi yaal, ut eb’ laj Lamanita ke’xyal ru rik’ineb’ lix yok’leb’ ch’iich’ ut xnimaleb’ xmetz’ew.
A’b’an k’ehomaq reetal, k’utk’u lix t’usulal xtz’uumaleb’ ut xtehelal ru lix jolomeb’, chiru xq’esnaleb’ lix yok’leb’ ch’iich’ laj Nefita; relik chi yaal, k’ehomaq reetal, ke’k’ob’e’ ut ke’sak’e’, relik chi yaal, ut q’axal sa’ junpaat ke’t’ane’ chiruheb’ lix yok’leb’ ch’iich’ laj Nefita; ut ke’ok chi mesuuk chaq, jo’ chanru ajwi’ li profeetil aatin kixye chaq laj pleet re laj Moroni.
Anajwan laj Tzerahemnah, naq kiril naq okeb’ re chi sache’k chixjunileb’, kixjap re chi kaw re laj Moroni, ut kixye naq taa’ok sa’ sumwank rik’ineb’ rochb’een ajwi’ lix tenamit, wi te’xkol xyu’ameb’ li jun ch’ol chik, naq amaajun wa chik te’chalq chi pleetik rik’ineb’.
Ut kik’ulman naq laj Moroni kixtaqla naq taaraqe’q wi’chik li k’anjel re kamsink sa’ xyanqeb’ li tenamit.
Ut kixchapeb’ li k’anjeleb’aal re pleet reheb’ laj Lamanita; ut chirix naq ke’ok sa’ jun asumwank re tuqtuukilal rik’in, ke’kanab’aak chi elk chiru li yamyookil ch’och’.
Anajwan moko ke’k’ehe’ ta sa’ ajl rajlankileb’ lix kamenaqeb’, xmaak xnimal li rajlankileb’; relik chi yaal, q’axal nim rajlankileb’ lix kamenaqeb’, reheb’ laj Nefita jo’ ajwi’ reheb’ laj Lamanita.
Ut kik’ulman naq ke’xkut lix kamenaqeb’ sa’ xha’il Sidon, ut k’amb’ileb’ ut muqb’ileb’ sa’ xchamal li palaw.
Ut eb’ li teep aj pleet reheb’ laj Nefita, malaj re laj Moroni, ke’sutq’i ut ke’chal sa’ rochocheb’ ut xch’och’eb’.
Ut chi jo’kan kiraqe’ lix waqxaqlaju chihab’ rawa’b’ejileb’ laj raqol aatin sa’ xb’een lix tenamit laj Nefi.
Ut chi jo’kan kiraqe’ lix tz’iib’anb’il esil laj Alma, li kitz’iib’aman chiruheb’ lix perel ch’iich’ laj Nefi.
 Ut kik’ulman naq jo’ k’ihaleb’ ink’a’ ke’raj ab’ink chiru li raatin laj Helaman ut eb’ lix komon ke’ch’utla re xpleetinkileb’ li ras riitz’in.
Ut anajwan k’ehomaq reetal, numtajenaqeb’ xjosq’il, jo’kan naq k’eek’ookeb’ xch’ool chixkamsinkileb’.
Anajwan li najolomin reheb’ li yookeb’ xjosq’il rik’ineb’ li ras riitz’in a’an jun li winq nim ut kaw rib’; ut aj Amalikiah xk’ab’a’.
Ut laj Amalikiah kirataw wank choq’ rey, ut eb’ li tenamit a’an li yookeb’ ajwi’ xjosq’il ke’raj naq a’an taawanq choq’ xreyeb’; ut a’aneb’ xk’ihaleb’ a’an laj araqol aatin re li ch’och’ li kub’enaqeb’ xwankil, ut yookeb’ chixsik’b’al wankilal.
Ut k’amb’ileb’ xb’aan lix sahil aatin laj Amalikiah, naq wi te’xtenq’a a’an, ut te’xxaqab’ re taawanq choq’ rey, a’an tixk’eheb’ choq’ aj taqlanel sa’ xb’een li tenamit.
Chi jo’kan ke’jalb’ehiik xb’aan laj Amalikiah re xjachb’al rib’eb’, us ta ke’jultikan chaq aatin laj Helaman ut eb’ lix komon, relik chi yaal, us ta q’axal k’eeb’ileb’ xch’ool chixk’aak’alenkil li iglees, xb’aan naq wankeb’ choq’ taqenaqil aj tij sa’ xb’een li iglees.
Ut wankeb’ naab’al sa’ li iglees li ke’paab’ank re lix sahil aatin laj Amalikiah, jo’kan naq ke’risi rib’ rik’in ajwi’ li iglees; ut chi jo’kan q’axal ch’a’aj ut xiwxiw li yoo chaq chi uxmank sa’ lix tenamit laj Nefi, us ta q’axal nim li anumtaak ke’xq’axeb’ wi’ ru laj Lamanita, ut li nimla saho’k kiwan chaq sa’ xch’ooleb’ xb’aan naq ke’kole’ chaq xb’aan ruq’ li Qaawa’.
Chi jo’kan naqil chan ru axseeb’al naq eb’ li ralal xk’ajol li winq neke’sach sa’ xch’ool li Qaawa’ lix Dios, relik chi yaal, chan ru naq seeb’eb’ chixb’aanunkil li maa’usilal, ut chi jalb’ehiik xb’aan li maa’us.
Relik chi yaal, ut naqil ajwi’ li nimla amaa’usilal jun li winq q’axal aj maak naru naxk’e chi uxmank sa’ xyanqeb’ li ralal xk’ajoleb’ li winq.
Relik chi yaal, naqil naq laj Amalikiah, rik’in naq a’an jun winq seeb’ xk’oxlahom ut jun winq re k’iila sahil aatin, naq kixjalb’ehiheb’ xch’ool naab’al li tenamit re xb’aanunkil li maa’usilal; relik chi yaal, ut re xsik’b’al xsachb’al lix iglees li Dios, ut xsachb’al xk’ojob’ankil li aach’ab’aak li kixk’e chaq li Dios reheb’; malaj ut a’an li osob’tesink kixtaqla chaq li Dios chiru lix b’een li ch’och’, bchoq’ reheb’ li tiikeb’ xch’ool.
Ut anajwan kik’ulman naq chirix naq laj Moroni, li kiwan choq’ axb’eenil aj taqlanel reheb’ li teep aj pleet reheb’ laj Nefita, kirab’i resil li jachok-ib’ a’in, kijosq’o’ rik’in laj Amalikiah.
Ut kik’ulman naq kixpej lix b’aatal; ut kixchap jun pejel, ut kixtz’iib’a chiru—aRe xjultikankil qe li qaDios, li qapaab’aal, ut li ach’ab’aak wanko wi’, ut li qatuqtuukilal, li qixaqil, ut li qakok’al—ut kixb’ak’ sa’ ru’uj jun li b’arb’ookil che’.
Ut kixb’ak’ lix ramb’al xjolom chirix, ut lix ramb’al ru xch’ool, ut eb’ lix ramleb’, ut kixb’at lix kolb’a-ib’ aq’ chirix xyiitoq; ut kixchap li b’arb’ookil che’, wan wi’ chi ru’uj lix pejb’il b’aatal, (ut a’an li eetalil re ach’ab’aak kixye re) ut kixkub’si rib’ chi ch’och’, ut kitijok chi anchal xmetz’ew chiru li Dios re taakanaaq rosob’tesihom li ach’ab’aak sa’ xb’eeneb’ li ras riitz’in, chiru jo’ najtil taakanaaq jun ch’uutaqeb’ li Kristiano chireechaninkil li ch’och’— Xb’aan naq jo’ka’in naq chixjunileb’ li tz’aqal neke’paab’ank re li Kristo, li neke’wan sa’ lix iglees li Dios, neke’yehe’ re xb’aaneb’ li moko wankeb’ ta sa’ li iglees.
Ut eb’ li neke’wan sa’ li iglees tiikeb’ chi paab’ank; relik chi yaal, chixjunileb’ li tz’aqal neke’paab’ank re li Kristo ke’xk’ul sa’ xb’eeneb’, chi saheb’ sa’ xch’ool, lix ak’ab’a’ li Kristo, malaj ut aj bKristiano jo’ yeeb’ileb’ re, sa’ xk’ab’a’ naq neke’xpaab’ li Kristo li taak’ulunq.
Ut chi jo’kan, sa’ li kutan a’in, laj Moroni kixtz’aama rik’in tijok naq lix na’leb’eb’ laj Kristiano, ut li ach’ab’aak wan wi’ li ch’och’, taa’usilaaq.
Ut kik’ulman naq chirix naq kixhoy li raam chiru li Dios, kixk’ab’a’i chixjunil li ch’och’ li wan chirix li ch’och’ aSachenaqil sa’ xtz’e li saq’e, relik chi yaal, malaj ut chixjunil li ch’och’, sa’ xnim li saq’e jo’ ajwi’ sa’ xtz’e—Jun sik’b’il ru ch’och’, ut li ch’och’ re ach’ab’aak.
Ut kixye: Relik chi yaal naq li Dios ink’a’ tixkanab’ naq laa’o, li xik’ ilb’ilo xb’aan naq xqak’ul sa’ qab’een lix k’ab’a’ li Kristo, tooyeq’iiq ut toosache’q, toj reetal naq taqak’am chaq sa’ qab’een rik’in li q’etok aatin naqab’aanu.
Ut chirix naq laj Moroni kixye li aatin a’in, xko’o sa’ xyanqeb’ li tenamit, yoo chireek’asinkil sa’ iq’ li jun pejel re li araq’, re naq chixjunil te’ril li tz’iib’anb’il aatin li kixtz’iib’a chaq chiru lix pejelil, ut yoo chixjapb’al re chi kaw xyaab’ xkux, chixyeeb’al: K’ehomaq reetal, ani te’xaqab’anq re li eetalil a’in sa’ xb’een li ch’och’, che’chalq rik’in lix metz’ew li Qaawa’, ut che’ok sa’ jun sumwank naq te’xxaqab’ xwankil li k’a’ru xk’ulub’eb’, ut li paab’aal wankeb’ wi’, re naq li Qaawa’ Dios taarosob’tesiheb’.
Ut kik’ulman naq chirix naq laj Moroni kixch’olob’ li aatin a’in, k’ehomaq reetal, eb’ li tenamit ke’ch’utla sa’ aanil, chi b’atb’o lix kolb’a-ib’ aq’ chirix xyiitoqeb’, ut ke’xpej li raq’eb’ choq’ reetalil, malaj choq’ sumwank, naq ink’a’ te’xtz’eqtaana li Qaawa’ lix Dios; malaj ut, sa’ jalan chik aatin, wi te’xq’et lix taqlahom li Dios, malaj te’t’ane’q sa’ li q’etok aatin, ut ate’xutaanaq xk’ulb’al sa’ xb’eeneb’ lix k’ab’a’ li Kristo, li Qaawa’ tixpejeb’ jo’ chanru ajwi’ ke’xpej chaq li raq’eb’.
Anajwan a’in li sumwank li ke’xk’uub’, ut ke’xkut li raq’ chiroq laj Moroni, ut ke’xye: Noko’ok sa’ sumwank rik’in li qaDios, naq toosache’q, jo’ chanruheb’ li qas qiitz’in sa’ li ch’och’ sa’ xjayal lix nim li saq’e, wi toot’ane’q sa’ li q’etok aatin; relik chi yaal, a’an naru tooxkut chiroqeb’ li xik’ neke’ilok qe, jo’ chanru ajwi’ naq xqakut li qaq’ chawoq re te’yeq’iiq rub’el oqej, wi toot’ane’q sa’ li q’etok aatin.
Laj Moroni kixye reheb’: K’ehomaq reetal, laa’o jun rela’ li riyajil laj Jakob; relik chi yaal, laa’o jun rela’ li ariyajil laj bJose, li kipejiik cxb’aatal xb’aaneb’ li ras sa’ k’iila jachal; relik chi yaal, ut anajwan k’ehomaq reetal, chijultiko’q qe naq taqapaab’ lix taqlahom li Dios, malaj ut taapejiiq li qaq’ xb’aaneb’ li qas qiitz’in, ut tootz’ape’q sa’ tz’alam, malaj ut took’ayiiq, malaj ut tookamsiiq.
Relik chi yaal, chiqakol rix li ach’ab’aak wanko wi’ jo’ arela’ laj Jose; relik chi yaal, chijultiko’q qe li raatin laj Jakob, rub’elaj chaq xkamik, xb’aan naq k’ehomaq reetal, a’an kiril naq jun raqal li rela’ lix b’aatal laj Jose kikole’ rix ut ink’a’ kiq’a.
Ut kixye—Jo’ chanru naq li jun raqal a’in re li raq’ li walal kikole’ rix, jo’kan ajwi’ jun brela’ li riyajil li walal taakole’q rix xb’aan ruq’ li Dios, ut taak’ame’q rik’in a’an, a’ut li jun ch’ol chik li riyajil laj Jose taa’oso’q, jo’ chanru li rela’ li raq’.
Anajwan k’ehomaq reetal, naraho’ li waam xb’aan a’in; a’b’anan li waam nasaho’ rik’in li walal, xb’aan li jun raqal re li riyajil li taak’ame’q rik’in li Dios.
Anajwan k’ehomaq reetal, a’in raatin chaq laj Jakob.
Anajwan ut, ani nanawok re ma maawa’ li rela’ li riyajil laj Jose, li taa’oso’q jo’ li raq’, eb’ li ani ke’risi rib’ qik’in?
Relik chi yaal, ut laa’aqo ajwi’ laa’o wi moko xaqxooko ta chi kaw sa’ xpaab’ankil li Kristo.
Ut anajwan kik’ulman naq chirix naq laj Moroni kixye li aatin a’in xko’o, ut kixtaqla ajwi’ xyeeb’al sa’ chixjunil li jar raqal re li ch’och’ ke’wan wi’ li jachok-ib’, ut kixch’utub’eb’ chixjunil li tenamit li ke’ajok re xk’uulankil li ach’ab’aak wankeb’ wi’, re te’xxaqab’ rib’ chiru laj Amalikiah ut eb’ li ke’risi chaq rib’, a’aneb’ aj Amalikiahita nayeeman reheb’.
Ut kik’ulman, naq kiril laj Amalikiah naq eb’ lix tenamit laj Moroni k’iheb’ wi’chik chiruheb’ laj Amalikiahita—ut kiril ajwi’ naq eb’ lix tenamit wiib’eb’ xch’ool chirix lix tiikal ru li na’leb’ ke’ok wi’ chaq—jo’kan ut, rik’in naq naxxuwa naq ink’a’ taaq’axoq-u sa’ li na’leb’ a’an, kixk’am chirix li ani re lix tenamit ke’ajok re xik, ut xko’o sa’ li ch’och’ Nefi.
Anajwan laj Moroni kixk’oxla naq moko na’ajman ta naq eb’ laj Lamanita te’xk’ul chik xmetz’eweb’; jo’kan naq kixk’oxla xramb’al ru lix tenamit laj Amalikiah, malaj xk’amb’aleb’ chaq wi’chik, ut xk’eeb’al chi kamk laj Amalikiah; relik chi yaal, xb’aan naq kixnaw naq a’an taareek’asiheb’ laj Lamanita chi josq’o’k rik’ineb’, ut tixk’eheb’ chi chalk re xpleetinkileb’; ut a’in kixnaw naq tixb’aanu laj Amalikiah re taaruuq tixtaw li k’a’ru naraj.
Jo’kan naq laj Moroni kixk’oxla naq aajel ru naq tixk’ameb’ lix teep aj pleet, li ke’xch’utub’ chaq rib’, ut ke’xchap xk’anjeleb’aal re pleet, ut ke’ok sa’ jun sumwank re xk’uulankil li tuqtuukilal—ut kik’ulman naq kixk’am lix teep aj pleet chirix, ut koxb’eeq rik’ineb’ lix muheb’aal t’ikr chiru li yamyookil ch’och’, re xramb’al xb’e laj Amalikiah sa’ li yamyookil ch’och’.
Ut kik’ulman naq kixb’aanu jo’ chanru li kiraj, ut koxb’eeq chiru li yamyookil ch’och’, ut kixrameb’ li teep aj pleet re laj Amalikiah.
Ut kik’ulman naq laj Amalikiah ki’eelelik rochb’een junjunq reheb’ lix winq, ut li jun ch’ol chik ke’q’axtesiik sa’ ruq’ laj Moroni ut ke’k’ame’ wi’chik sa’ li ch’och’ Tzarahemla.
Anajwan, laj Moroni, rik’in naq a’an jun winq axaqab’anb’il xb’aaneb’ li xb’eenil aj raqol aatin ut lix yaab’ xkux li tenamit, jo’kan naq kiwan xwankil jo’ chanru naraj rik’in li teep aj pleet reheb’ laj Nefita, re tixxaqab’eb’ xwankil ut tixk’anjela li wankilal sa’ xb’eeneb’.
Ut kik’ulman naq yalaq ani reheb’ laj Amalikiahita li ink’a’ kiraj ok sa’ jun sumwank naq tixxaqab’ li na’leb’ chirix li ach’ab’aak, re te’xxaqab’ jun xjolomil tenamit li ach’ab’anb’il, kixk’eheb’ chi kamsiik, ut moko k’iheb’ ta li ke’tz’eqtaanank re li sumwank re ach’ab’aak.
Ut kik’ulman ajwi’, naq kixtaqla xtaqsinkil li eetalil re ach’ab’aak sa’ xb’een li junjunq chi najt xteramil kab’l li wan sa’ chixjunil li ch’och’, li eechaninb’il xb’aaneb’ laj Nefita; ut chi jo’kan laj Moroni kixxaqab’ li xaqxookil eetalil re ach’ab’aak sa’ xyanqeb’ laj Nefita.
Ut ke’ok chi wank wi’chik sa’ tuqtuukilal sa’ li ch’och’; ut chi jo’kan ke’xk’uula li tuqtuukilal sa’ li ch’och’ toj ka’ch’in chik ma naraqe’ li xb’elelaju chihab’ rawa’b’ejileb’ laj raqol aatin.
Ut laj Helaman ut eb’ li ataqenaqil aj tij ke’xk’uula ajwi’ xtusam li iglees; relik chi yaal, chiru ajwi’ xnumik kaahib’ chihab’ naab’al li tuqtuukilal ut saho’k ch’oolej ke’wan wi’ sa’ li iglees.
Ut kik’ulman naq ke’wan naab’al li ke’kam, chi kaweb’ xch’ool achixpaab’ankil naq tojb’il rix li raameb’ xb’aan li Qaawa’ Jesukristo; chi jo’kan ke’el chaq sa’ li ruchich’och’ rik’in saho’k sa’ xch’ooleb’.
Ut ke’wan naab’al li ke’kam rik’in li tiq, li nawan chi kok’ aj xsa’ sa’ li ch’och’ chiru jarub’aq kutan chiru li chihab’—a’b’anan ink’a’ chi naab’al rik’in li tiq, xb’aan xchaab’ilal xwankileb’ li k’iila aq’een ut xe’ kixkawresi li Dios re risinkil li neke’chal wi’ li yajel, li neke’chal sa’ xb’eeneb’ li winq xb’aan li nak’ulman rik’in xjalanik li kutan— A’b’an ke’wan naab’al li ke’kam xb’aan tiixilal; ut eb’ li ke’kam sa’ xpaab’ankil li Kristo asaheb’ sa’ xch’ool rik’in a’an, jo’ tento taqak’oxla.
 Anajwan toosutq’iiq sa’ li qatz’iib’anb’il esil rik’in laj Amalikiah ut eb’ li ake’eelelik chaq chirix chiru li yamyookil ch’och’; xb’aan naq k’ehomaq reetal, a’an kixk’am chirix li ani xkoheb’ rochb’een, ut kitaqe’ sa’ li bch’och’ Nefi sa’ xyanqeb’ laj Lamanita, ut kireek’asiheb’ laj Lamanita chi josq’o’k rik’in lix tenamit laj Nefi, jo’kan naq lix reyeb’ laj Lamanita kixtaqla xjek’inkil jun li aatin chiru chixjunil li ch’och’, sa’ xyanqeb’ chixjunil lix tenamit, naq te’xch’utub’ wi’chik rib’ re te’xik chi pleetik rik’ineb’ laj Nefita.
Ut kik’ulman naq chirix naq kijek’iman li aatin sa’ xyanqeb’ ke’xuwak chi numtajenaq; relik chi yaal, neke’xxuwa xb’aanunkil li ink’a’ nawulak chiru li rey, ut ke’xxuwa ajwi’ xik chi pleetik rik’ineb’ laj Nefita, maare anchal te’sache’q xyu’ameb’.
Ut kik’ulman naq ink’a’ ke’raj, malaj ut lix k’ihaleb’ ink’a’ ke’raj ab’ink chiru lix taqlahom li rey.
Ut anajwan kik’ulman naq li rey kijosq’o’ xb’aan naq ink’a’ ke’ab’in chiru; jo’kan naq kixk’e laj Amalikiah chi taqlank sa’ xb’een li jun raqal re lix teep aj pleet li neke’ab’in chiru xtaqlahom, ut kixtaqla naq taaxik ut tixmineb’ ru chi pleetik.
Anajwan k’ehomaq reetal, a’in li kiraj laj Amalikiah; xb’aan naq a’an jun winq k’a’jo’ xseeb’al chixb’aanunkil sa’ muqmu li ink’a’ us, ut chi jo’kan kixk’uub’ jun na’leb’ sa’ xch’ool re risinkil chaq lix reyeb’ laj Lamanita sa’ xk’ojarib’aal.
Ut anajwan ak kiruhan chi taqlank sa’ xb’een li jun raqal reheb’ laj Lamanita li neke’k’ulub’ank re li rey; ut kixsik’ k’ulub’aak xb’aaneb’ li ink’a’ neke’ab’in chiru; jo’kan naq xko’o chi uub’ej sa’ li na’ajej aOnidah nayeeman re, xb’aan naq ke’eelelik aran chixjunileb’ laj Lamanita; xb’aan naq ke’xk’e reetal naq chalk re li teep aj pleet, ut sa’ xch’ooleb’ a’an naq chalkeb’ re chixsachb’aleb’, jo’kan naq ke’eelelik aran Onidah, sa’ li na’ajej wan wi’ li k’anjeleb’aal re pleet.
Ut ke’xxaqab’ chaq jun winq re taawanq choq’ rey ut choq’ aj jolominel sa’ xb’eeneb’, ut xaqxookeb’ xk’a’uxl chi k’eek’ookeb’ tz’aqal xch’ool naq ink’a’ te’mine’q ru chi xik chixpleetinkileb’ laj Nefita.
Ut kik’ulman naq ak ke’xch’utub’ rib’ sa’ xb’een li tzuul Antipas xk’ab’a’, re xkawresinkil rib’ chi pleetik.
Anajwan moko rajom ta laj Amalikiah xpleetinkileb’ jo’ chanru lix taqlahom li rey; k’ehomaq b’an reetal, li rajom, a’an k’ulub’aak xb’aaneb’ li teep aj pleet reheb’ laj Lamanita, re naq taaruuq tixk’ojob’ rib’ sa’ xjolomileb’, ut taarisi chaq li rey sa’ xk’ojarib’aal ut taareechani li awa’b’ejihom.
Ut k’ehomaq reetal, kik’ulman naq kixtaqla naq lix teep aj pleet te’xyiib’eb’ lix muheb’aal t’ikr sa’ li ru taq’a li nach’ wan rik’in li tzuul Antipas.
Ut naq ki’ok q’ojyin kik’ulman naq kixtaqlaheb’ taql sa’ muqmu sa’ li tzuul Antipas, re xtz’aamankil naq laj jolominel reheb’ li wankeb’ sa’ xb’een li tzuul, aj Lehonti xk’ab’a’, naq taakub’eeq chiroq li tzuul, xb’aan naq kiraj aatinak rik’in.
Ut naq kixk’ul laj Lehonti li aatin, kik’ulman naq moko kichal ta xch’ool kub’eek chiroq li tzuul.
Ut kik’ulman naq laj Amalikiah kixtaqla wi’chik xkab’ sut, kixtz’aama chiru naq taakub’eeq chaq.
Ut kik’ulman naq laj Lehonti ink’a’ kiraj; ut kixtaqla wi’chik rox sut.
Ut naq laj Amalikiah kiril naq ink’a’ kiru chixkub’sinkil chaq laj Lehonti chixb’een li tzuul, kik’ulman naq kitaqe’ chiru li tzuul, ka’ch’in chik ma sa’ xna’aj lix teep laj Lehonti; ut kixtaqla wi’chik xkaa sut li raatin re laj Lehonti, kixtz’aama naq chikub’eeq chaq, ut naq te’chalq lix moos aj kolol rix rochb’een.
Ut kik’ulman naq chirix naq kikub’e chaq laj Lehonti rochb’eeneb’ lix moos aj kolol rix rik’in laj Amalikiah, naq laj Amalikiah kixtz’aama chiru naq taakub’eeq chaq chiru q’ojyin rochb’een lix teep aj pleet, ut tixsutiheb’ rix li winq a’an b’ar k’ojk’ookeb’ wi’, li k’eeb’il chaq a’an chixtaqlankil xb’aan li rey, ut naq a’an tixq’axtesiheb’ sa’ ruq’ laj Lehonti, wi a’an tixk’e a’an (laj Amalikiah) choq’ xkab’il aj jolominel sa’ xb’een chixjunil li teep aj pleet.
Ut kik’ulman naq kikub’e chaq laj Lehonti rochb’eeneb’ lix winq ut kixsutiheb’ rix lix winq laj Amalikiah, jo’kan naq chi maji’ neke’aj ru naq nasaqew li kutan, ak sutsuukeb’ rix xb’aaneb’ li teep aj pleet re laj Lehonti.
Ut naq ke’ril naq sutsuukeb’ rix, kik’ulman naq ke’relaji ru laj Amalikiah naq tixkanab’eb’ chixjunajinkil rib’ rik’ineb’ li ras riitz’ineb’, re naq ink’a’ te’sache’q.
Anajwan, a’in tz’aqal li k’a’ru kiraj laj Amalikiah.
Ut kik’ulman naq kixq’axtesiheb’ lix winq, ut akixq’et li k’a’ru taqlanb’il xb’aan li rey.
Anajwan a’in li k’a’ru kiraj laj Amalikiah, re taaruuq tixb’aanu li k’a’ru xk’oxlahom re risinkil chaq li rey sa’ xk’ojarib’aal.
Anajwan li na’leb’ sa’ xyanqeb’ laj Lamanita, wi nakamsiik li xb’eenil aj jolominel, a’an naq taaxaqab’aaq li xkab’il aj jolominel re taawanq choq’ xb’eenil aj jolominel.
Ut kik’ulman naq laj Amalikiah kixtaqla naq jun reheb’ lix moos tixk’e li b’an nakamsin chi timil re laj Lehonti, jo’kan naq kikam.
Anajwan, naq kamenaq chik laj Lehonti, eb’ laj Lamanita ke’xxaqab’ laj Amalikiah re taawanq choq’ aj jolominel ut choq’ xb’eenil aj taqlanel sa’ xb’eeneb’.
Ut kik’ulman naq laj Amalikiah kib’eek rochb’een lix teep aj pleet (xb’aan naq ak kixtaw li rajom) sa’ li ch’och’ Nefi, sa’ li tenamit Nefi, a’an li xb’eenil tenamit.
Ut kol’elq li rey chixk’ulb’al rochb’eeneb’ lix moos aj kolol rix, xb’aan naq sa’ xch’ool a’an naq laj Amalikiah kixtz’aqob’resi ru li taqlanb’il xb’aan, ut naq laj Amalikiah kixch’utub’ chaq xnimal li teep aj pleet a’an re xik chi pleetik rik’ineb’ laj Nefita.
A’b’anan k’ehomaq reetal, naq yoo chi chalk li rey chixk’ulb’al, laj Amalikiah kixtaqla naq te’xik lix moos chixk’ulb’al li rey.
Ut xkoheb’ ut ke’xkub’si rib’ chiru li rey, chanchan naq te’roxloq’i xb’aan xnimal ru.
Ut kik’ulman naq li rey kixye’ li ruq’ re xwaklesinkileb’, jo’ chanru xna’leb’eb’ laj Lamanita, choq’ reetalil li tuqtuukilal, ut a’ na’leb’ a’an ke’xk’ul chaq rik’ineb’ laj Nefita.
Ut kik’ulman naq chirix naq kixwaklesi chaq chi ch’och’ li xb’een, k’ehomaq reetal kixk’ob’ li rey toj sa’ raam, ut a’an kit’ane’ chi ch’och’.
Anajwan ke’eelelik lix moos aj kolol rix li rey, ut eb’ lix moos laj Amalikiah ke’xjap re chixyeeb’al: K’ehomaq reetal, eb’ lix moos li rey ke’xk’ob’ chi raam, ut a’an t’anenaq ut eb’ a’an ke’eelelik; k’ehomaq reetal, ilomaq chaq.
Ut kik’ulman naq laj Amalikiah kixtaqlaheb’ lix teep aj pleet naq choxe’b’eeq ut che’ril li k’a’ru kixk’ul chaq li rey; ut naq chalenaqeb’ sa’ li na’ajej, ut ke’xtaw li rey tz’eqtz’o sa’ xkik’el, laj Amalikiah kixpak’ xjosq’il, ut kixye: Ani kirahok re li rey, chixik ut chixtaaqeheb’ lix moos aj kolol rix, re te’kamsiiq.
Ut kik’ulman naq chixjunileb’ li ke’rahok re li rey, naq ke’rab’i li aatin a’an, xkoheb’ ut ke’xtaaqeheb’ lix moos li rey.
Anajwan naq eb’ lix moos li rey ke’ril jun teep aj pleet chixtaaqenkileb’, ke’chal wi’chik xxiweb’, ut ke’eelelik chiru yamyookil ch’och’, ut ke’q’axon sa’ li ch’och’ Tzarahemla ut ke’xjunaji rib’ rik’in axtenamit laj Ammon.
Ut li teep aj pleet li kitaaqenk reheb’ kisutq’i, chirix xtaaqenkileb’ chi ink’a’ neke’xtaweb’; ut chi jo’kan laj Amalikiah, rik’in lix b’alaq’, kixk’am xch’ooleb’ li tenamit.
Ut kik’ulman naq wulajaq chik a’an ki’ok sa’ li tenamit Nefi rochb’eeneb’ lix teep aj pleet, ut kireechani li tenamit.
Anajwan ut kik’ulman naq li rixaqil li rey, naq kirab’i naq kamsinb’il li rey—xb’aan naq laj Amalikiah kixtaqlaheb’ aj taql re li rixaqil li rey, chixyeeb’al resil re naq kikamsiik li rey xb’aaneb’ lix moos aj kolol rix, naq a’an kixtaaqeheb’ chaq rik’in lix teep aj pleet, a’b’anan maak’a’ ki’ok wi’, ut ak ke’ru chaq chi eelelik— Jo’kan ut, chirix naq li rixaqil li rey kixk’ul li esil a’in kixtaqla xtz’aamankil re laj Amalikiah naq tixkol xyu’ameb’ li ani wankeb’ sa’ li tenamit, ut kixtz’aama ajwi’ re naq chichalq rik’in; ut kixtz’aama ajwi’ naq tixk’ameb’ laj yehol nawom rochb’een re te’xch’olob’ xnawomeb’ chirix lix kamik li rey.
Ut kik’ulman naq laj Amalikiah kixk’am chirix li moos ajwi’ a’an li kikamsink chaq re li rey, ut chixjunileb’ li ke’wan chaq rochb’een, ut kox’okaq rik’in li rixaqil li rey, toj sa’ li na’ajej chunchu wi’ a’an; ut chixjunileb’ ke’xch’olob’ resil chiru, naq li rey kamsinb’il xb’aaneb’ lix moos a’an; ut ke’xye ajwi’: Ke’eelelik; ma ink’a’ ut naxch’olob’ a’in xyaalal lix maakeb’?
Ut chi jo’kan ke’xk’ojob’ xch’ool li rixaqil li rey chirix xkamik li rey.
Ut kik’ulman naq laj Amalikiah kixsik’ k’ulub’aak xb’aan li rixaqil li rey, ut kixk’am a’an choq’ rixaqil; ut chi jo’kan rik’in xb’alaq’, ut chi tenq’anb’il xb’aaneb’ lix moos li seeb’eb’ chi b’alaq’ink, kixtaw li awa’b’ejihom; relik chi yaal, kik’ulub’aak choq’ rey chiru chixjunil li ch’och’, sa’ xyanqeb’ chixjunil lix tenamiteb’ laj Lamanita, a’aneb’ chi junajinb’il aeb’ laj Lamanita ut laj Lemuelita ut laj Ismaelita, ut chixjunileb’ li risihomeb’ chaq rib’ rik’ineb’ laj Nefita, chalen chaq rawa’b’ejil laj Nefi toj sa’ li kutan a’an.
Anajwan eb’ a’in li ake’risi chaq rib’, ak tzolb’ileb’ ut xk’ulumeb’ li na’leb’ jo’ chanru ajwi’ eb’ laj Nefita; relik chi yaal, tzolb’ileb’ chi juntaq’eet sa’ bxnawb’al chirix li Qaawa’, a’b’anan nasach qach’ool chixseraq’inkil, moko najt ta chik chirix risinkil chaq rib’, q’axal wi’chik kawujenaqeb’ ut cmoko yot’b’il ta xch’ooleb’ ke’kana, ut q’axal wi’chik xulo’jenaqeb’, aj maakeb’ ut josq’eb’ chiruheb’ laj Lamanita—ke’ruk’ chaq lix na’leb’eb’ laj Lamanita; ke’xq’axtesi rib’ sa’ li q’emal, ut li k’iila paay chi yib’ ru k’a’uxlej; relik chi yaal, kisach chi junajwa sa’ xch’ooleb’ li Qaawa’ lix Dios.
 Ut anajwan kik’ulman naq, sa’ junpaat chirix naq laj Amalikiah kixtaw li awa’b’ejihom, ki’ok chixk’eeb’aleb’ xch’ool laj Lamanita re xik’ te’ril lix tenamit laj Nefi; relik chi yaal, kixxaqab’eb’ li winq re te’raatinaheb’ laj Lamanita sa’ xb’een chaq lix najt xteramil kab’leb’, re xik’ te’rileb’ laj Nefita.
Ut chi jo’kan kixk’eheb’ xch’ool re xik’ te’rileb’ laj Nefita, jo’kan naq sa’ nach’ok chaq xraqik li xb’elelaju chihab’ rawa’b’ejileb’ laj raqol aatin, chirix xtawb’al lix k’oxlahom toj sa’ li kutan a’an, relik chi yaal, chirix k’ehe’k choq’ rey sa’ xb’eeneb’ laj Lamanita, kixsik’ awa’b’ejink sa’ xb’een chixjunil li ch’och’, relik chi yaal, ut chixjunileb’ li ani wankeb’ sa’ li ch’och’, eb’ laj Nefita jo’eb’ ajwi’ laj Lamanita.
Jo’kan naq ak kixtaw lix k’oxlahom, xb’aan naq kixkawob’resi li raameb’ laj Lamanita ut kixmutz’ob’resi lix k’a’uxleb’, ut kireek’asiheb’ chi josq’o’k, jo’kan naq kixch’utub’ jun teep nim rajlankil re te’xik chixpleetinkileb’ laj Nefita.
Xb’aan naq a’an, sa’ xk’ab’a’ xnimal rajlankileb’ lix tenamit, k’eek’o xch’ool chi numtaak sa’ xb’eeneb’ laj Nefita ut chixk’amb’aleb’ chi moosil.
Ut chi jo’kan kixxaqab’ xkomoneb’ laj Tzoramita choq’ axb’eenil aj taqlanel, rik’in naq eb’ a’an q’axal wi’chik neke’xnaw ru lix kawileb’ xmetz’ew laj Nefita, ut li na’ajej neke’xkol wi’ rib’, ut li jar raqal q’un ru re lix tenamiteb’; jo’kan naq kixxaqab’eb’ chi wank choq’ xb’eenileb’ aj taqlanel sa’ xb’eeneb’ lix teep aj pleet.
Ut kik’ulman naq ke’xk’am lix teep, ut xkoheb’ chi uub’ej sa’ xjayal li ch’och’ Tzarahemla sa’ li yamyookil ch’och’.
Anajwan kik’ulman, naq yoo chaq laj Amalikiah chixtawb’al chi jo’kan li wankilal rik’in b’alaq’ ut tik’ti’, naq laj Moroni chi junpak’al chik, kiwan achixkawresinkil xk’a’uxleb’ li tenamit re naq tiikaqeb’ chixpaab’ankil li Qaawa’ lix Dios.
Relik chi yaal, kiwan chaq chixk’eeb’al xkawilaleb’ li teep aj pleet reheb’ laj Nefita, ut chixkab’lankil li kok’ kawil na’ajej, malaj li na’ajej te’xkol wi’ rib’; chixtuub’ankil li uul ch’och’ chi sutsu chirix re te’wanq lix teep aj pleet sa’ xyanqeb’, ut chixyiib’ankil ajwi’ li xaqxookil tz’ak rik’in pek re xsutinkileb’ rix, chi sutsu chirixeb’ lix tenamit ut lix nub’aal lix ch’och’eb’, relik chi yaal, chi sutsu tz’aqal chirix li ch’och’.
Ut sa’eb’ li kawresinb’il na’ajej li q’axal q’uneb’ ru kixk’e xk’ihal rajlankileb’ li winq; ut chi jo’kan kixk’e xkawilal ut kixnima xmetz’ew li ch’och’ li eechaninb’il xb’aaneb’ laj Nefita.
Ut chi jo’kan kiwan chixkawresinkil rib’ re axxaqab’ankil li ach’ab’aak wankeb’ wi’, lix ch’och’eb’, li rixaqileb’, ut lix kok’aleb’, ut lix tuqtuukilaleb’, ut re naq te’wanq xyu’am choq’ re li Qaawa’ lix Dios, ut re te’xk’uula xwankil lix na’lebeb’ laj Kristiano jo’ li yeeb’il re xb’aaneb’ li xik’ neke’ilok reheb’.
Ut laj Moroni a’an jun winq kaw rib’ ut nim xmetz’ew; a’an jun winq tz’aqal re ru axnawom; relik chi yaal, jun winq li moko nasaho’ ta xch’ool rik’in hoyok kik’; jun winq li nasaho’ li raam rik’in li xyaalalil ut li ach’ab’aak wan wi’ lix ch’och’, ut eb’ li ras riitz’in, chiru li moosil ut li loq’b’il preexil; Relik chi yaal, jun winq li naniman xch’ool rik’in b’antioxink chiru lix Dios, xb’aan li k’iila usilal ut osob’tesink li naxq’axtesi sa’ xb’een lix tenamit; jun winq li nak’anjelak chi numtajenaq choq’ re axchaab’ilal ut xkolb’aleb’ rix lix tenamit.
Relik chi yaal, a’an ut jun winq li xaqxo chi kaw sa’ xpaab’ankil li Kristo, ut akixye chaq rik’in xaqab’anb’il aatin naq tixkol rix lix tenamit, ut li k’a’ru xk’ulub’, ut lix ch’och’, ut li napaab’an wi’, toj reetal ajwi’ xsachik xkik’el a’an.
Anajwan eb’ laj Nefita tzolb’ileb’ naq te’xkol rib’ chiruheb’ li xik’ neke’ilok reheb’, toj reetal ajwi’ xhoyb’al li kik’ wi jo’kan taa’ajmanq ru; relik chi yaal, ut tzolb’ileb’ naq amaajo’q’e te’xb’aanu li rahob’tesink, relik chi yaal, ut maajo’q’e te’xtaqsi li yok’leb’ ch’iich’, ka’ajwi’ chiru jun li xik’ na’ilok reheb’, ka’ajwi’ re naq te’xkol xyu’ameb’.
Ut a’in lix paab’aaleb’, naq rik’in xb’aanunkil chi jo’kan li Dios tixk’eheb’ chi usaak sa’ li ch’och’, malaj sa’ jalan chik aatin, wi tiikeb’ xch’ool chixpaab’ankil lix taqlahom li Dios naq a’an tixk’eheb’ chi usaak sa’ li ch’och’; relik chi yaal, tixye reheb’ naq te’eeleliq, malaj naq te’xkawresi rib’ choq’ re li pleet, jo’ chanru li xuwajel ru li te’wanq wi’; Ut jo’kan ajwi’, naq li Dios tixk’e chixnaweb’ b’ar te’xik re xkolb’al rib’eb’ chiruheb’ li xik’ neke’ilok reheb’, ut sa’ xb’aanunkil chi jo’kan, li Qaawa’ tixkoleb’ chaq; a’in ut lix paab’aal laj Moroni, ut lix ch’ool kixnima xloq’al rik’in; amoko rik’in ta li hoyok kik’, rik’in b’an xb’aanunkil li chaab’il, ut xkolb’al rix lix tenamit, relik chi yaal, rik’in xpaab’ankil lix taqlahom li Dios, relik chi yaal, rik’in xxaqab’ankil rib’ chiru li maa’usilal.
Relik chi yaal, ninye chi tz’aqal yaal eere, wi ta chixjunileb’ li winq wanjenaqeb’, ut ke’wan, ut junelik te’wanq, jo’ chanchan laj Moroni, k’ehomaq reetal, kichiq’man raj chi junajwa tz’aqal lix wankilal xb’alb’a; relik chi yaal, alaj tza maajo’q’e raj taawanq xwankil sa’ xb’een xch’ooleb’ li ralal xk’ajoleb’ li winq.
K’ehomaq reetal, a’an jun winq chanchan laj Ammon, ralal laj Mosiah, relik chi yaal, ut jo’eb’ ajwi’ li jun ch’ol chik ralal laj Mosiah, relik chi yaal, ut jo’kan ajwi’ laj Alma ut eb’ li ralal, xb’aan naq a’aneb’ chixjunileb’ winq re li Dios.
Anajwan k’ehomaq reetal, laj Helaman ut eb’ lix komon moko ke’ka’ch’ino’ ta chiru laj Moroni sa’ xtenq’ankil li tenamit; xb’aan naq eb’ a’an ke’xjultika li raatin li Dios, ut ke’xkub’si xha’ choq’ re li jalb’a-k’a’uxlej chixjunileb’ li winq li ani ke’ajok re ab’ink chiru raatineb’.
Ut chi jo’kan neke’xik, ut eb’ li tenamit ake’xtuulanob’resi rib’ xb’aan li raatineb’, jo’kan naq k’a’jo’ bke’usilaak xb’aan li Qaawa’, ut chi jo’kan moko ke’wan ta li pleet ut li wech’ok-ib’ sa’ xyanqeb’ a’an, relik chi yaal, chiru ajwi’ xnumik kaahib’ chihab’.
A’b’anan, jo’ ak kinye, naq yoo chi nach’ok xraqik li xb’elelaju chihab’, relik chi yaal, us ta ke’wan sa’ tuqtuukilal chirib’ileb’ rib’, ke’mine’ ru chi ink’a’ neke’raj, chixpleetinkileb’ li ras riitz’in, a’eb’ laj Lamanita.
Relik chi yaal ut, moko kiraqe’ ta xpleeteb’ chiru xnumik k’iila chihab’ rik’ineb’ laj Lamanita, us ta k’a’jo’ naq ink’a’ ke’raj.
Anajwan, araheb’ xch’ool chixchapb’al li k’anjeleb’aal re pleet chiruheb’ laj Lamanita, xb’aan naq ink’a’ neke’saho’ xch’ooleb’ rik’in xhoyb’al li kik’; relik chi yaal, ut moko ka’aj ta wi’ a’in—raheb’ xch’ool naq xb’aaneb’ a’an q’axal k’iheb’ li ras riitz’in te’isiiq chaq sa’ li ruchich’och’ a’in toj sa’ jun li ruchich’och’ re junelik, chi moko kawresinb’ileb’ ta chixk’ulb’al lix Dios.
A’b’anan, ink’a’ kiru ke’xkanab’ chi isiik lix yu’ameb’, re te’kamsiiq arixaqileb’ ut ralal xk’ajoleb’ xb’aan xyib’al ru lix kaqaleb’ xch’ool li ani ke’wan chaq junxil choq’ ras riitz’ineb’, relik chi yaal, ut li bke’risi chaq rib’ sa’ lix igleeseb’, ut ke’el chaq rik’ineb’ ut xkoheb’ chaq chixsachb’aleb’, rik’in xjunajinkil rib’ rik’ineb’ laj Lamanita.
Relik chi yaal, ink’a’ ke’ru chixkuyb’al naq eb’ li ras riitz’ineb’ te’saho’q xch’ool xb’aan xhoyb’al xkik’eleb’ laj Nefita, naq toj wan ani taapaab’anq re lix taqlahom li Dios, xb’aan naq lix yeechi’ihom li Qaawa’ a’an naq wi te’xpaab’ lix taqlahom te’usaaq sa’ li ch’och’.
 Ut anajwan kik’ulman naq sa’ xjunlaju po lix b’elelaju chihab’, sa’ lajeeb’ xb’e li po, eb’ li teep aj pleet reheb’ laj Lamanita ke’ile’ chi nach’ok rik’in li ch’och’ Ammonihah.
Ut k’ehomaq reetal, ak yiib’anb’il chi ak’il li tenamit, ut laj Moroni kixk’ojob’ jun teep aj pleet chire xnub’aal li tenamit, ut eb’ a’an ke’xtuub’ chaq li ch’och’ chi sutsu chirix re xramb’al chiruheb’ lix tzimajeb’ ut lix pekeb’ laj Lamanita; xb’aan naq k’ehomaq reetal, eb’ a’an neke’pleetik rik’in pek ut rik’in tzimaj.
K’ehomaq reetal, xinye naq kiyiib’aman chaq chi ak’il li tenamit aAmmonihah.
Ninye eere, relik chi yaal, naq jun raqal kiyiib’aman chaq chi ak’il; ut rik’in naq eb’ laj Lamanita ak jun sut ke’xsach, xmaak xmaa’usilaleb’ li tenamit, ke’xk’oxla naq moko taach’a’ajko’q ta chiruheb’ xchapb’al wi’chik.
A’b’an k’ehomaq reetal, k’a’jo’ naq kisach rajomeb’; xb’aan naq k’ehomaq reetal, eb’ laj Nefita ke’xtuub’ chaq jun uul li ch’och’ chi sutsu chirixeb’, li q’axal najt xteram jo’kan naq eb’ laj Lamanita ink’a’ neke’ru chixkutb’aleb’ rik’in xpekeb’ ut xtzimajeb’ re te’rahob’tesinq, chi moko ke’ru chi chalk sa’ xb’eeneb’, ka’ajwi’ sa’ xna’aj li rokeb’aaleb’.
Anajwan sa’ li hoonal a’an eb’ li xb’eenil aj taqlanel reheb’ laj Lamanita ke’sach xch’ool chi numtajenaq, xb’aan xchaab’ilal xna’leb’eb’ laj Nefita sa’ xkawresinkil li na’ajej te’xkol wi’ rib’.
Anajwan eb’ li neke’jolomink reheb’ laj Lamanita ke’xk’oxla, xb’aan xnimal li rajlankileb’, relik chi yaal, ke’xk’oxla naq k’eeb’ilaq reheb’ chalk sa’ xb’eeneb’ jo’ chanru ke’xb’aanu chaq junxil; relik chi yaal, ut ke’xkawresi ajwi’ chaq rib’ rik’in li ramleb’, ut li xramb’al ru ch’oolej; ut ke’xkawresi ajwi’ rib’ rik’in aq’ej tz’um okenaq, relik chi yaal, li aq’ej q’axal pim re xtz’apb’al ru xt’ust’uukilaleb’.
Ut rik’in naq kawresinb’ileb’ chi jo’kan ke’xk’oxla naq moko taach’a’ajko’q ta chiruheb’ numtaak sa’ xb’eeneb’ ut xk’eeb’aleb’ li ras riitz’in rub’el riiqleb’ li moosil, malaj xkamsinkileb’ ut xsachlenkileb’ a’ yaal jo’ neke’raj.
A’b’an k’ehomaq reetal, q’axal xsachikeb’ xch’ool, rik’in naq akawresinb’ileb’ chixk’ulb’aleb’, jo’ chanru li maajun wa ilb’il chaq sa’ xyanqeb’ li ralal xk’ajol laj Lehi.
Anajwan kawresinb’ileb’ chiruheb’ laj Lamanita, re pleetik jo’ chanru li tzolb’ileb’ wi’ chaq xb’aan laj Moroni.
Ut kik’ulman naq eb’ laj Lamanita, malaj ut eb’ laj Amalikiahita, ke’sach xch’ool chi numtajenaq chirix chan ru naq ke’xkawresi rib’ choq’ re li pleet.
Anajwan, wi ta kichal chaq li rey aj Amalikiah sa’ li ach’och’ Nefi, sa’ xjolomil lix teep aj pleet, maare raj kixk’eheb’ laj Lamanita chixpleetinkileb’ laj Nefita sa’ li tenamit Ammonihah; xb’aan naq k’ehomaq reetal, a’an maak’a’ naxk’oxla chirix xkik’eleb’ lix tenamit.
A’b’an k’ehomaq reetal, laj Amalikiah moko kichal ta rochb’eeneb’ chi pleetik.
Ut k’ehomaq reetal, li xb’eenileb’ lix taqlaneleb’ moko ke’chal ta xch’ool chixpleetinkileb’ laj Nefita sa’ li tenamit Ammonihah, xb’aan naq laj Moroni kixjal chaq xtuqub’ankil li k’a’ru na’uxman sa’ xyanqeb’ laj Nefita, jo’kan naq eb’ laj Lamanita ke’sach rajomeb’ rik’in li na’ajej neke’xkol wi’ rib’, ut ink’a’ ke’ru chi chalk sa’ xb’eeneb’.
Jo’kan naq ke’xsutq’isi rib’ chiru li yamyookil ch’och’, ut ke’xk’am lix teep chirix ut ke’b’eek sa’ xjayal li ch’och’ Noe, neke’xk’oxla naq a’an xkab’il li na’ajej li chaab’il re te’chalq sa’ xb’eeneb’ laj Nefita.
Xb’aan naq moko neke’xnaw ta naq laj Moroni kixk’e chaq xkawilal, malaj kixyiib’ chaq li akawil na’ajej te’xkol wi’ rib’, sa’ li junjunq chi tenamit sa’ chixjunil li ch’och’ sa’ xsutam; jo’kan ut, koxe’b’eeq sa’ xjayal li ch’och’ Noe chi xaqxookeb’ xch’ool; relik chi yaal, li xb’eenileb’ lix taqlaneleb’ ke’chal chi uub’ej ut ke’ok sa’ jun xaqab’anb’il aatin naq te’xsacheb’ li ani wankeb’ sa’ li tenamit a’an.
A’b’anan k’ehomaq reetal, sachsookeb’ xch’ool ke’kana, naq li tenamit Noe, li q’unil ru na’ajej chaq junxil, anajwan chik, sa’ xk’ab’a’ laj Moroni, ak kaw chik, relik chi yaal, naxq’ax xkawil li tenamit Ammonihah.
Ut anajwan k’ehomaq reetal, a’in xchaab’ilal xna’leb’ laj Moroni; xb’aan naq a’an kixk’oxla naq te’xuwaq sa’ li tenamit Ammonihah; ut jo’ li tenamit Noe a’an chaq li jun raqal q’axal q’un ru re li ch’och’ junxil, chi jo’kan aran toxe’b’eeq re pleetik; ut chi jo’kan kiwan, jo’ chanru kiraj.
Ut k’ehomaq reetal, laj Moroni kixxaqab’ chaq laj Lehi re taawanq choq’ xb’eenil aj taqlanel sa’ xb’eeneb’ li winq sa’ li tenamit a’an, ut a’an ajwi’ laj aLehi a’an li kipleetik rik’ineb’ laj Lamanita sa’ li ru taq’a chirix li nima’ Sidon sa’ releb’ saq’e.
Ut anajwan k’ehomaq reetal, naq ke’xtaw laj Lamanita naq laj Lehi nataqlan sa’ xb’een li tenamit, kik’ulman naq jun sut chik ke’sach rajom, xb’aan naq neke’xxuwa ru laj Lehi chi numtajenaq, a’b’anan eb’ li xb’eenileb’ lix taqlanel ak ke’xye chaq rik’in xaqab’anb’il aatin naq te’xpleeti li tenamit, jo’kan naq ke’xnumsi chi uub’ej lix teepeb’.
Anajwan k’ehomaq reetal, eb’ laj Lamanita maajun chik b’e ke’ru wi’ chi ok sa’eb’ li kawil na’ajej neke’xkol wi’ rib’, ka’ajwi’ chiru li okeb’aal, xb’aan xnimal xteram li tub’tuukil ch’och’ li tuub’anb’il chaq, ut xchamal lix jukulal li ch’och’ li kijukman chaq chirix, ka’ajwi’ sa’ li okeb’aal ink’a’.
Ut chi jo’kan kawresinb’ileb’ laj Nefita chixsachb’al chixjunil li ani taayaloq taqsink re te’ok sa’ li kawil na’ajej sa’ jalan chik b’e, rik’in xkutb’al li pek ut li tzimaj sa’ xb’eeneb’.
Chi jo’kan kawresinb’ileb’; relik chi yaal, jun ch’oleb’ lix winqeb’ li q’axal kaweb’ rib’, rik’in lix yok’leb’ ch’iich’ ut lix jok’eb’, re xt’anb’al chixjunileb’ li ani te’xyal ok sa’ li na’ajej neke’xkol wi’ rib’, chiru xna’aj li okeb’aal; ut chi jo’kan kawresinb’ileb’ chixkolb’al rib’ chiruheb’ laj Lamanita.
Ut kik’ulman naq eb’ laj taqlanel reheb’ laj Lamanita ke’xnumsi chi uub’ej lix teep aj pleet chiru xna’aj li okeb’aal, ut ke’ok chixyalb’al ru rik’ineb’ laj Nefita, re te’ok sa’ li na’ajej neke’xkol wi’ rib’; a’b’an k’ehomaq reetal, ke’sutq’isiik chirix junjunq sut, jo’kan naq ke’kamsiik rik’in jun kamsiik q’axal nim.
Anajwan naq ke’xtaw naq ink’a’ ke’ru chixtawb’al xwankil sa’ xb’eeneb’ laj Nefita chiru li okeb’aal, ke’ok chixb’ekb’al chaq lix uul ch’och’ re taaruuq te’xtaw jun okeb’aal choq’ re lix teepaleb’ aj pleet, re naq te’ruuq chi pleetik sa’ juntaq’eetalil; a’b’anan k’ehomaq reetal, sa’ xyalb’al a’in ke’t’anliik xb’aan li pek ut li tzimaj li kikute’ reheb’, ut ruuchil xb’ut’b’al lix jukulal li ch’och’ rik’in xb’ekb’al chaq li uul ch’och’, kib’ut’e’ ka’ch’inaq rik’in lix tib’eleb’ li kamenaq ut li toch’enaqeb’.
Chi jo’kan eb’ laj Nefita ke’wan anchal xwankileb’ sa’ xb’eeneb’ li xik’ neke’ilok reheb’; ut chi jo’kan ke’xyal xq’e laj Lamanita chixsachb’aleb’ laj Nefita toj reetal naq kamsinb’il chixjunileb’ li xb’eenil xtaqlaneleb’; relik chi yaal, ut numenaq jun mil reheb’ laj Lamanita ke’kamsiik; naq chi junpak’al chik, maajun aamej kiwan sa’ xyanqeb’ laj Nefita li kikamsiik.
Wan na lajeeb’ roxk’aal li ke’toch’e’, li ke’wan chi k’utk’u chiru xtzimajeb’ laj Lamanita chiru li okeb’aal, a’b’an tz’aptz’ookeb’ ru xb’aaneb’ lix ramleb’, ut lix ramb’al ru xch’ooleb’, ut lix ramb’al xjolomeb’, jo’kan naq lix toch’olaleb’ chiru roqeb’ ke’wan, ut naab’al reheb’ q’axal ra.
Ut naq ke’ril laj Lamanita naq kamsinb’ileb’ chixjunil li xb’eenil xtaqlaneleb’, kik’ulman naq ke’eelelik chiru li yamyookil ch’och’.
Ut kik’ulman naq ke’sutq’i sa’ li ch’och’ Nefi, re xyeeb’al resil re lix reyeb’, aj Amalikiah, a’an aj Nefita naq kiyo’la chaq, chirix li nimla sachk ke’xk’ul.
Ut kik’ulman naq a’an kijosq’o’ chi numtajenaq rik’in lix tenamit, xb’aan naq ink’a’ kixtaw chaq li kiraj sa’ xb’eeneb’ laj Nefita; ink’a’ kixk’eheb’ rub’el riiqleb’ li moosil.
Relik chi yaal, kichal xjosq’il chi numtajenaq, ut akixmajewa li Dios, ut jo’kan ajwi’ laj Moroni, kixye rik’in bxaqab’anb’il aatin naq taaruk’ xkik’el, ut a’in xb’aan naq laj Moroni kixpaab’ lix taqlahom li Dios sa’ xkawresinkil rib’ choq’ re xkolb’al rix lix tenamit.
Ut kik’ulman, naq chi junpak’al chik, eb’ lix tenamit laj Nefi ake’b’antioxink chiru li Qaawa’ lix Dios, xb’aan lix wankil maak’a’ xjuntaq’eetankil sa’ xkolb’aleb’ chaq sa’ ruq’eb’ li xik’ neke’ilok reheb’.
Ut chi jo’kan kiraqe’ li xb’elelaju chihab’ rawa’b’ejileb’ laj raqol aatin sa’ xb’eeneb’ lix tenamit laj Nefi.
Relik chi yaal, ut kiwan rajlal li tuqtuukilal sa’ xyanqeb’, ut li usaak q’axal nim sa’ li iglees xb’aan xk’eeb’aleb’ xxik ut xyalb’aleb’ xq’e chirix li raatin li Dios, li kich’olob’aak chiruheb’ xb’aan laj Helaman, ut laj Xiblon, ut laj Korianton, ut laj Ammon ut eb’ lix komon, relik chi yaal, ut xb’aaneb’ chixjunil li k’ojob’anb’ileb’ rik’in lix asantil k’anjelil li Dios, li kub’sinb’ileb’ xha’ choq’ re li jalb’a-k’a’uxlej, ut taqlanb’ileb’ chi jultikank aatin sa’ xyanqeb’ li tenamit.
 Anajwan kik’ulman naq laj Alma ki’ok achixq’axtesinkil li raatin li bDios reheb’ li tenamit, xb’een wa sa’ li ch’och’ Tzarahemla, ut chirix elk chaq aran, chiru chixjunil li ch’och’.
Ut a’in li aatin li kixye re li ani wankeb’ sa’ li iglees li kixaqab’aman sa’ li tenamit Tzarahemla, jo’ chanru li esil kixtz’iib’a a’an, kixye: Laa’in, aj Alma, rik’in naq ak’ojob’anb’ilin xb’aan inyuwa’, aj Alma, re tinwanq choq’ btaqenaqil aj tij sa’ xb’een lix iglees li Dios, rik’in naq a’an kiwan xwankil ut ck’eeb’il xwankilal xb’aan li Dios re xb’aanunkil li k’a’aq re ru a’in, k’ehomaq reetal, ninye eere naq a’an ki’ok chixxaqab’ankil jun li iglees sa’ li dch’och’ li wan sa’ xnub’aal Nefi; relik chi yaal, li ch’och’ Mormon li yeeb’il re; relik chi yaal, ut kixkub’siheb’ xha’ li ras riitz’in sa’ li ha’ Mormon.
Ut k’ehomaq reetal, ninye eere, eb’ a’an ake’kole’ chaq sa’ ruq’eb’ lix tenamit li rey aj Noe, xb’aan li ruxtaan ut lix wankil li Dios.
Ut k’ehomaq reetal, chirix a’an, ke’k’ame’ chi amoosil xb’aan ruq’eb’ laj Lamanita sa’ li yamyookil ch’och’; relik chi yaal, ninye eere, ke’wan chi preexil, ut jun sut chik li Qaawa’ kixkoleb’ chaq chiru li bmoosil rik’in xwankilal li raatin; ut laa’o kook’ame’ sa’ li ch’och’ a’in, ut arin koo’ok chixxaqab’ankil lix iglees li Dios chiru ajwi’ anchal li ch’och’ a’in.
Ut anajwan k’ehomaq reetal, ninye eere, ex was wiitz’in, laa’ex li nekexwan sa’ li iglees a’in, ma tz’aqal wanjenaq chi jultik eere lix preexileb’ lee yuwa’?
Relik chi yaal, ut ma tz’aqal wanjenaq chi jultik eere li ruxtaan ut xnajtil li royb’enihom choq’ reheb’?
Ut jo’kan ajwi’, ma tz’aqal wanjenaq chi jultik eere naq a’an kixkoleb’ li raam chiru xb’alb’a?
K’ehomaq reetal, a’an kixjal lix ch’ooleb’; relik chi yaal, kirajsiheb’ chaq ru sa’ jun li nimla wara, ut ke’aj ru choq’ re li Dios.
K’ehomaq reetal, ke’wan chaq sa’ xyi li q’ojyin; a’b’anan ke’kutanob’resiik li raameb’ rik’in xsaqenkil li aatin li junelik nakana; relik chi yaal, sutsuukeb’ chaq xb’aan lix ab’ak’leb’ li kamk, ut li bb’ak’leb’ ch’iich’ re xb’alb’a, ut jun li sache’k li junelik nakana kiroyb’eniheb’.
Ut anajwan ninpatz’ eere, ex was wiitz’in, ma ke’sache’?
K’ehomaq reetal, ninye eere, Ink’a’, moko ke’sache’ ta.
Ut ninpatz’ wi’chik, ma kitoqe’ lix b’ak’leb’ li kamk, ut lix b’ak’leb’ ch’iich’ li xb’alb’a li kisutub’an chaq reheb’, ma kihite’?
Ninye eere, Yaal, kihite’, ut ke’nimobresiik li raam, ut ke’xb’icha li rahok li natojok-ix.
Ut ninye eere naq kolb’ileb’.
Ut anajwan ninpatz’ eere, k’a’ru li na’leb’ li akolb’ileb’ wi’?
Relik chi yaal, k’a’ru chi na’leb’il ke’ruhan wi’ chixyo’oninkil li kolb’a-ib’?
K’a’ru xb’aanunk re naq kihite’ chirixeb’ lix b’ak’leb’ li kamk, relik chi yaal, ut jo’kan ajwi’ lix b’ak’leb’ ch’iich’ li xb’alb’a?
K’ehomaq reetal, naru tinye eere—ma ink’a’ kixpaab’ lin yuwa’ aj Alma li aatin li kiq’axtesiik rik’in xtz’uumal re laj aAbinadi?
Ut ma maawa’ a’an santil profeet?
Ma ink’a’ kixye li raatin li Dios, ut lin yuwa’ aj Alma kixpaab’?
Ut jo’ chanru lix paab’aal, kik’anjelaman jun nimla ajalaak sa’ xch’ool.
K’ehomaq reetal, ninye eere naq yaal chixjunil a’in.
Ut k’ehomaq reetal, a’an akixjultika li aatin chiruheb’ lee yuwa’, ut kik’anjelaman ajwi’ jun nimla jalaak sa’ xch’ooleb’ a’an, ut ke’xtuulanob’resi rib’ ut bke’xkanab’ rib’ chiru li tz’aqal ut li cyo’yookil Dios.
Ut k’ehomaq reetal, ke’kana chi tiikeb’ chi paab’ank toj sa’ droso’jik; jo’kan naq ke’kole’.
Ut anajwan k’ehomaq reetal, ninpatz’ eere, ex was wiitz’in sa’ li iglees, ma axexyo’la chi musiq’ejil rik’in li Dios?
Ma xek’ul xjalam-uuch a’an sa’ lee rilob’aal?
Ma xeyal li nimla bjalaak a’in sa’ lee ch’ool?
Ma nekek’anjela li paab’aal chirix li tojb’al-ix xb’aan li ani akiyo’ob’tesink eere?
Ma nekex’ilok chi uub’ej rik’in rilob’aal li paab’aal, ut nekeril li tz’ejwalej a’in li nakam, chi bwaklesinb’il sa’ li ink’a’ nakam, ut li k’a’ru a’in naq’a chi waklesinb’il sa’ li ink’a’ naq’a, re taaxaqliiq chiru li Dios re ctaaraqe’q aatin chirix jo’ chanru li k’a’ru b’aanunb’il sa’ li tz’ejwalej a’in li nakam?
Ninye eere, ma naru nekek’oxla sa’ lee k’a’uxl naq teerab’i lix yaab’ xkux li Qaawa’ chixyeeb’al eere sa’ li kutan a’an: Chalqex wik’in ex aosob’tesinb’il, xb’aan naq k’ehomaq reetal, lee k’anjel wanjenaq choq’ k’anjel re tiikilal chiru lix b’een li ruchich’och’?
Malaj ut nekek’oxla sa’ eek’a’uxl naq texruuq chi tik’ti’ik chiru li Qaawa’ sa’ li kutan a’an, ut ateeye—At Qaawa’, li qak’anjel wanjenaq choq’ tiikil k’anjel chiru lix b’een li ruchich’och’—ut naq a’an texxkol?
Malaj ut chi junpak’al chik, ma naru nekek’oxla eerib’ chi k’ame’k chiru lix raqleb’aal aatin li Dios chi nujenaq eeraam rik’in maak ut yot’e’k, chi jultik eere chixjunil li maak wan sa’ eeb’een, relik chi yaal, chi ajultik tz’aqal eere chixjunil lee maa’usilal, relik chi yaal, chi jultik eere naq chi nawb’il xetz’eqtaana lix taqlahom li Dios?
Ninye eere, ma texruuq chirilb’al li Dios sa’ li kutan a’an chi saq ru eech’ool ut ch’ajb’il eeruq’?
Ninye eere, ma texruuq chi ilok taqe’q, chi k’utk’u axjalam-uuch li Dios sa’ lee rilob’aal?
Ninye eere, ma naru nekek’oxla kole’k naq xeq’axtesi eerib’ re texwanq arub’el xwankil laj tza?
Ninye eere, teenaw sa’ li kutan a’an naq ink’a’ texruuq chi akole’k; xb’aan naq maajun winq naru chi kole’k wi ink’a’ ch’ajb’il chi bsaq li raq’; relik chi yaal, tento ctaasaqob’resiiq ru li raq’ toj reetal naq ch’ajb’il chixjunil li tz’ajnil chirix, rik’in lix kik’el a’an li yeeb’il resil xb’aaneb’ li qayuwa’, li taachalq chixtojb’al rix lix tenamit chiruheb’ lix maak.
Ut anajwan ninpatz’ eere, ex was wiitz’in, chan ta wi’ ru taareek’a junaq eere, wi texxaqliiq chiru lix raqleb’aal aatin li Dios, chi tz’ajninb’il eeraq’ rik’in akik’, ut rik’in li k’iila paay chi btz’ajnil?
K’ehomaq reetal, k’a’ru xyaalal tixch’olob’ cherix li k’a’aq re ru a’in?
K’ehomaq reetal, ma ink’a’ atixye xyaalal naq laa’ex aj kamsinel, relik chi yaal, ut jo’kan ajwi’ naq wan eemaak rik’in li k’iila paay chi maa’usilal?
K’ehomaq reetal, ex was wiitz’in, ma nekek’oxla tab’i’ naq junaq li ani wan chi jo’kan taaruuq taawanq xna’aj chi chunlaak sa’ li rawa’b’ejihom li Dios, rochb’een laj aAbraham, rochb’een laj Isaak, ut rochb’een laj Jakob, ut jo’kan ajwi’ chixjunileb’ li santil profeet, li ch’ajob’resinb’ileb’ li raq’ ut maak’a’eb’ xtz’ajnil, saqen ruheb’ ut saqeb’?
Ninye eere, Ink’a’, wi b’an ink’a’ teek’e laj Yo’ob’tesihom qe choq’ aj tik’ti’ chalen chaq sa’ xtiklajik, malaj wi ink’a’ teek’oxla naq aj tik’ti’ chalen chaq sa’ xtiklajik, moko taaruuq ta teek’oxla naq ani xkomon a’an taaruuq taawanq xna’aj sa’ li awa’b’ejihom re choxa; eb’ a’an te’isiiq b’an chaq, xb’aan naq a’aneb’ aralal xk’ajol li rawa’b’ejihom laj tza.
Ut anajwan k’ehomaq reetal, ninye eere, ex was wiitz’in, wi xeyal jun axjalajik eech’ool, ut wi xereek’a xb’ichankil li bb’ich re rahok li natojok ix, ninpatz’, cma jo’kan nekexru chireek’ankil anajwan?
Ma xexb’eek rik’in xk’uulankil eerib’ chi amaak’a’ eejitb’al chiru li Dios?
Ma taaruuq raj teeye, wi ta b’oqb’ilex chi kamk sa’ li hoonal a’in, sa’ lee ch’ool, naq tz’aqal bxtuulanil eech’ool?
Naq ch’ajob’resinb’il eeraq’ ut saqob’resinb’il rik’in lix kik’el li Kristo, li taachalq cchixtojb’al rix lix tenamit chiru lix maakeb’?
K’ehomaq reetal, ma isinb’il cherix li aq’etq’etil?
Ninye eere, wi moko isinb’il ta, moko kawresinb’ilex ta chixk’ulb’al li Dios.
K’ehomaq reetal naq tento teekawresi eerib’ sa’ junpaat, xb’aan naq xnach’ok chaq li awa’b’ejihom re choxa, ut ani wan chi jo’kan moko wan ta xyu’am chi junelik.
K’ehomaq reetal, ninye, ma wan ani sa’ eeyanq li moko isinb’il ta li akaqalink chirix?
Ninye eere naq ani wan chi jo’kan moko kawresinb’il ta; ut nawaj raj naq tixkawresi rib’ sa’ junpaat, xb’aan naq taanach’oq chaq li hoonal, ut moko naxnaw ta jo’q’e taachalq xq’ehil; xb’aan naq ani wan chi jo’kan moko natawman ta chi maak’a’ xmaak.
Ut ninye wi’chik eere, ma wan junaq sa’ eeyanq li ana’eetz’unk re li ras riitz’in, malaj naxtuub’a li rahob’tesink sa’ xb’een?
Rahilal sa’ xb’een xkomon a’an, xb’aan naq moko kawresinb’il ta, ut xnach’ok chaq li kutan naq tento tixjal xk’a’uxl, malaj ut ink’a’ taaruuq taakole’q!
Relik chi yaal, rahilal ut sa’ eeb’een chejunilex aj ab’aanuhom maa’usilal; chejal eek’a’uxl, chejal eek’a’uxl, xb’aan naq li Qaawa’ Dios kiyehok re!
K’ehomaq reetal, a’an naxtaqla xb’oqb’aleb’ achixjunil li winq, xb’aan naq ye’b’il chiruheb’ bruq’ li uxtaan, ut a’an naxye: Jalomaq eek’a’uxl, ut laa’in texink’ul.
Relik chi yaal, naxye: aChalqex wik’in ut teeyal li bru li che’ re li yu’am; relik chi yaal, teek’ux ut teeruk’ lix cwahil ut lix ha’il li yu’am chi dmoko ramb’il ta; Relik chi yaal, chalqex wik’in ut uuchinihomaq k’anjel re tiikilal, ut ink’a’ texyok’e’q chaq ut texkute’q sa’ xam— Xb’aan naq k’ehomaq reetal, xnach’ok chaq xq’ehil naq ani amoko chaab’il ta li na’uuchin wi’, malaj ani moko naxb’aanu ta li k’anjel re tiikilal, a’an taawanq rajb’al naq taa’ayaynaq ut taayaab’aq.
Aay, ex aj b’aanuhom maa’usilal; ex li eenimob’resihom eerib’ sa’ li ajo’maajo’il k’a’aq re ru re li ruchich’och’, ex li xexyehok naq eenawom xb’ehil li tiikilal a’b’an bxesach lee b’e, jo’eb’ li ckarneer li maak’a’ aj ilol reheb’, us ta jun aj ilol karneer dxb’oqok chaq eere, ut toj yoo cheb’oqb’al, a’b’an laa’ex ink’a’ teeraj eab’ink chiru lix yaab’ xkux!
K’ehomaq reetal, ninye eere, naq li achaab’il aj ilol karneer nekexxb’oq; relik chi yal, ut rik’in tz’aqal lix k’ab’a’ nekexxb’oq, a’an lix k’ab’a’ li Kristo; ut wi ink’a’ btex’ab’inq chiru lix yaab’ xkux li cchaab’il aj ilol karneer, chiru li dk’ab’a’ej li b’oqb’ilex wi’, k’ehomaq reetal, maawa’ex laa’ex lix karneer li chaab’il aj ilol karneer.
Ut anajwan wi maawa’ex lix karneer li chaab’il aj ilol karneer, k’a’ru chi akorral wankex wi’?
K’ehomaq reetal, ninye eere, naq blaj tza a’an laj ilol eere, ut laa’ex wankex sa’ xkorral a’an; ut anajwan, ani naru nayehok re naq moko yaal ta a’in?
K’ehomaq reetal, ninye eere, ani nayehok re naq moko yaal ta a’in, a’an caj tik’ti’ ut dralal laj tza.
Xb’aan naq ninye eere naq yalaq k’a’ru aus nachal rik’in li Dios, ut yalaq k’a’ru ink’a’ us nachal rik’in laj tza.
Jo’kan ut, wi jun li winq na’uuchin rik’in achaab’il k’anjel, a’an na’ab’in chiru xyaab’ xkux li chaab’il aj ilol karneer, ut naxtaaqe a’an; a’b’an ani na’uuchin rik’in ink’a’ us aj k’anjel, a’an na’ok choq’ bralal laj tza, xb’aan naq na’ab’in chiru xyaab’ xkux a’an, ut naxtaaqe.
Ut ani nab’aanunk re a’in tento tixk’ul axtojb’al rik’in a’an; jo’kan ut, choq’ bxtojb’al naxk’ul li ckamk, jo’ chanru li k’a’aq re ru re li tiikilal, rik’in naq kamenaq rik’in chixjunil li chaab’il k’anjel.
Ut anajwan, ex was wiitz’in, nawaj raj naq chineerab’i, xb’aan naq nin’aatinak rik’in x’anchalil li waam; xb’aan naq k’ehomaq reetal, kexwaatina chi saqen ru re naq ink’a’ taaruuq texsachq, malaj ut kin’aatinak jo’ chan ru lix taqlahom li Dios.
Xb’aan naq b’oqb’ilin chi aatinak chi jo’ka’in, jo’ chanru lix asantil k’anjelil li Dios, li wan rik’in li Kristo Jesus; relik chi yaal, taqlanb’ilin chi xaqliik, ut chixch’olob’ankil chiru li tenamit a’in xyaalal li k’a’aq re ru yeeb’il chaq xb’aaneb’ li qayuwa’, chirix li k’a’aq re ru toj taachalq.
Ut a’in moko chixjunil ta.
Ma nekek’oxla tab’i’ naq injunes wib’ aninnaw li k’a’aq re ru a’in?
K’ehomaq reetal, ninch’olob’ xyaalal cheru naq ninnaw naq li k’a’aq re ru a’in kin’aatinak wi’, tz’aqal yaal.
Ut chan pe’ ru nekek’oxla naq ninnaw chirix lix yaalalil?
K’ehomaq reetal, ninye eere naq k’eeb’il achinnaw xb’aan lix Loq’laj Musiq’ li Dios.
K’ehomaq reetal, bkinkuy insa’ ut kintijok k’iila kutan re taaruuq tinnaw injunes li k’a’aq re ru a’in.
Ut anajwan ninnaw injunes naq yaal; xb’aan naq li Qaawa’ Dios xk’utb’esi chiwu xb’aan lix Santil Musiq’; ut a’in li musiq’ej re ck’utb’esink li wan wik’in.
Ut jo’kan ajwi’, ninye eere naq xk’utb’esiik chi jo’kan chiwu, naq yaal li aatin yeeb’il chaq xb’aaneb’ li qayuwa’, jo’ chanru ajwi’ tz’aqal li musiq’ej re profeetil aatin li wan wik’in, li nachal ajwi’ xb’aan xk’utb’esihom lix Musiq’ li Dios.
Ninye eere, naq ninnaw injunes naq yalaq k’a’ru tinye eere, chirix li k’a’ru toj taachalq, a’an yaal; ut ninye eere, naq ninnaw naq taachalq li Jesukristo, relik chi yaal, li K’ajolb’ej, li Junaj Yo’lajenaq chiru li Yuwa’b’ej, nujenaq chi usilal, chi uxtaan, ut chi yaal.
Ut k’ehomaq reetal, a’an a’an li taachalq chirisinkil lix maak li ruchich’och’, relik chi yaal, lix maak li junjunq chi winq li xaqxo junelik chixpaab’ankil lix k’ab’a’.
Ut anajwan ninye eere naq a’in li ak’anjelil li b’oqb’ilin wi’, relik chi yaal, re xjultikankil chiruheb’ li was wiitz’in raarookeb’ inb’aan, relik chi yaal, ut li junjunq li wan sa’ li ch’och’, relik chi yaal, re xjultikankil chiruheb’ chixjunil, li tiix jo’ ajwi’ li saaj, li moos jo’ ajwi’ li ach’ab’anb’il; relik chi yaal ninye eere, li xe’tix, ut li ak ninqeb’, ut li tasal tenamit li toj yookeb’ chi nimank; relik chi yaal, re relajinkil chiruheb’ naq tento te’xjal xk’a’uxl ut bte’yo’laaq wi’chik.
Relik chi yaal, jo’ka’in naxye li Musiq’ej: Jalomaq eek’a’uxl, chejunilex xmaril li ruchich’och’, xb’aan naq taanach’oq chaq li awa’b’ejihom re choxa; relik chi yaal, li Ralal li Dios taachalq sa’ axloq’al, sa’ xkawil xmetz’ew, ut xnimal ru, ut xwankilal, ut x’awa’b’ejil.
Relik chi yaal, ex was wiitz’in raarookex inb’aan, ninye eere, naq li Musiq’ej naxye: K’e reetal lix loq’al lix bRey chixjunil li ruchich’och’; ut jo’kan ajwi’ lix Rey li choxa sa’ junpaat chik taalemtz’unq sa’ xyanqeb’ chixjunil li ralal xk’ajoleb’ li winq.
Ut jo’kan ajwi’ li Musiq’ej naxye we, relik chi yaal, na’elajin chiwu rik’in jun nimla xyaab’ kuxej, ut naxye: Ayu ut ye re li tenamit a’in—Jalomaq eek’a’uxl, xb’aan naq wi ink’a’ nekejal eek’a’uxl, maamin texruuq chireechaninkil li awa’b’ejihom re achoxa.
Ut ninye wi’chik eere, li Musiq’ej naxye: K’ehomaq reetal, k’eeb’il li amaal sa’ xxe’il li che’, jo’kan naq li junjunq xtoonal li che’ li moko chaab’il ta na’uuchin btaayok’manq chaq ut taakutmanq sa’ li xam, relik chi yaal, jun li xam li ink’a’ naru na’oso’, a’an jun li xam li ink’a’ naru xchupb’al.
K’ehomaq reetal, ut chijultiko’q eere, li Santil Dios kiyehok re.
Ut anajwan ex was wiitz’in raarookex inb’aan, ninye eere, ma nekexru chixramb’al li aatin a’in; relik chi yaal, ma nekexru chixtz’eqb’al li k’a’aq re ru a’in, ut achixyeq’inkil li Santil Dios rub’el eeroq; relik chi yaal, ma nekexru chixnimob’resinkil eerib’ sa’ bxq’etq’etil eech’ool; relik chi yaal, ma toj yooqex chixk’eeb’al cherix li caq’ej terto xtz’aq ut chixk’eeb’al eech’ool chirix li jo’maajo’il k’a’aq re ru re li ruchich’och’, chirix lee db’ihomal?
Relik chi yaal, ma toj yooqex chixk’oxlankil naq li jun eere q’axal chaab’il wi’chik chiru li jun chik; relik chi yaal, ma toj yooqex chixrahob’tesinkileb’ lee ras eriitz’in, li neke’xtuulanob’resi rib’eb’ ut neke’b’eek jo’ chanru lix santil k’anjelil li Dios, li ke’oksiik wi’ sa’ li iglees a’in, rik’in naq asantob’resinb’ileb’ xb’aan li Loq’laj Musiq’ej, ut neke’uuchin rik’in k’anjel li k’ulub’ej choq’ re li jalb’a-k’a’uxlej— Relik chi yaal, ut ma toj yooqex chixb’alq’usinkil eerilob’aal chiruheb’ li aneb’a’, ut li maak’a’ wan re, ut chixramb’al chiruheb’ li k’a’ru wan eere?
Ut re xraqb’al, chejunilex li texkanaaq sa’ lee maa’usilal, ninye eere naq a’ineb’ li te’yok’e’q chaq ut te’kute’q sa’ li xam wi ink’a’ neke’xjal xk’a’uxl sa’ junpaat.
Ut anajwan ninye eere, chejunilex li nekex’ajok re xtaaqenkil lix yaab’ xkux li achaab’il aj ilol karneer, elenqex chaq sa’ xyanqeb’ laj maak, ut bjachb’ilaq eeru, ut meech’e’ li k’a’ru tz’aj reheb’; ut k’ehomaq reetal, ctaasachmanq reetalil lix k’ab’a’eb’ a’an, re naq lix k’ab’a’eb’ laj maak moko te’k’ehe’q ta sa’ ajl sa’ xyanq lix k’ab’a’eb’ li tiikeb’ xch’ool, re naq taatz’aqloq ru li raatin li Dios, li nayehok re: Lix k’ab’a’eb’ laj maak moko te’junajiiq ta rik’in xk’ab’a’eb’ lin tenamit; Xb’aan naq lix k’ab’a’eb’ li tiikeb’ xch’ool te’tz’iib’amanq sa’ axhuhil li yu’amej, ut reheb’ a’an tink’e jun eechanihomej sa’ lin nim uq’.
Ut anajwan, ex was wiitz’in, k’a’ ta wi’ ru teeye re xwech’b’al rix a’in?
Ninye eere, wi nekewech’, maak’a’ na’ok wi’, xb’aan naq li raatin li Dios tento taatz’aqloq ru.
Xb’aan naq ani chi aj ilol karneer sa’ eeyanq wi wan naab’al lix karneer ink’a’ naxk’aak’aleheb’, re naq ink’a’ te’ok laj xojb’ ut te’xk’uxi lix ketomq?
Ut k’ehomaq reetal, wi jun aj xojb’ na’ok rik’in lix ketomq ma ink’a’ naralinasi chaq?
Yaal ajwi’, ut sa’ roso’jik, wi naru chiru, tixsach.
Ut anajwan ninye eere naq li chaab’il aj ilol karneer nab’oqok eere; ut wi tex’ab’inq chiru lix yaab’ xkux, a’an texroksi sa’ lix korral, ut laa’ex lix karneer; ut nekexxtaqla naq maajun aj xojb’ aj ti’onel teekanab’ chi ok sa’ eeyanq, re naq ink’a’ texsache’q.
Ut anajwan laa’in, aj Alma, nekexintaqla rik’in raatin ali xtaqlan we, naq teek’e eech’ool chixb’aanunkil li aatin li kinye eere.
Nin’aatinak chetaqlankil li ani wankex sa’ li iglees; ut reheb’ li ani moko wankeb’ ta sa’ li iglees, nin’aatinak cheb’oqb’al, ut ninye: Chalqex ut chikub’eeq eeha’ choq’ re li jalb’a-k’a’uxlej, re naq laa’aqex ajwi’ aj yalom ru li ache’ re li yu’am.
 Ut anajwan kik’ulman naq laj Moroni ink’a’ kixkanab’ kawresink choq’ re li pleet, malaj re xkolb’al rix lix tenamit chiruheb’ laj Lamanita; xb’aan naq kixtaqla naq eb’ lix teep aj pleet te’tiklaaq sa’ xtiklajik lix junmay chihab’ rawa’b’ejileb’ laj raqol aatin, naq te’xtikib’ b’ekok re xtuub’ankil li ch’och’ sa’ xsutam chixjunileb’ li tenamit, chiru chixjunil li ch’och’ li eechaninb’il xb’aaneb’ laj Nefita.
Ut sa’ xb’eeneb’ li tub’tuukil ch’och’ a’in kixtaqla naq chiwanq li pech’b’il che’, relik chi yaal, xk’anjelankil li pech’b’il che’, k’ab’lanb’il jo’ xxaqam jun winq, sa’ xsutameb’ li tenamit.
Ut kixtaqla naq sa’ xb’een lix k’anjelankil li pech’b’il che’ a’in, te’kab’laq chi tustu li jutz’juukil che’ sa’ xb’eeneb’ li pech’b’il che’ sa’ xsutam, ut kaweb’ ut najteb’ xteram.
Ut kixtaqla xkab’lankil li najt xteramil kab’l chi taqenaq sa’ xb’eeneb’ li k’anjelanb’il jutz’juukil che’ a’an, ut kixtaqla xyiib’ankil li kolb’a-ib’ na’ajej sa’ xb’eeneb’ li najt xteramil kab’l a’an, re naq lix pekeb’ ut lix tzimajeb’ laj Lamanita ink’a’ te’ruuq chixrahob’tesinkileb’.
Ut ke’kawresiik re naq te’ruuq chixkutb’al chaq li pek sa’ xb’een, jo’ chanru rajomeb’ ut xmetz’eweb’, ut te’xkamsi li ani taayaloq nach’ok rik’in lix xaqxookil tz’ak li tenamit.
Chi jo’kan laj Moroni kixkawresi li kawil na’ajej royb’eninkil xk’ulunikeb’ li xik’ neke’ilok reheb’, chixsutam li junjunq chi tenamit sa’ chixjunil li ch’och’.
Ut kik’ulman naq laj Moroni kixtaqla naq eb’ lix teep aj pleet te’xik sa’ li yamyookil ch’och’ sa’ releb’ saq’e; relik chi yaal, ut xkoheb’ ut ke’ralinasi chaq chixjunileb’ laj Lamanita li wankeb’ sa’ li yamyookil ch’och’ sa’ releb’ saq’e toj sa’ tz’aqal xch’och’eb’, li wan chirix li ch’och’ Tzarahemla sa’ xtz’e li saq’e.
Ut li ch’och’ Nefi helho xtiikal chalen li palaw sa’ releb’ saq’e toj sa’ li wan sa’ rokeb’.
Ut kik’ulman naq chirix naq laj Moroni kiralinasiheb’ chaq chixjunileb’ laj Lamanita sa’ li yamyookil ch’och’ sa’ releb’ saq’e, li wan chirix li ch’och’ wan wi’ tz’aqal li reechanihomeb’ sa’ xjayal lix nim li saq’e, kixtaqla naq eb’ li ani wankeb’ sa’ li ch’och’ Tzarahemla ut sa’ li ch’och’ sa’ xsutam te’xik sa’ li yamyookil ch’och’ sa’ releb’ saq’e, toj sa’eb’ li nub’aal chire li palaw, ut te’reechani li ch’och’.
Ut kixk’ojob’eb’ ajwi’ li teep aj pleet sa’ xtz’e li saq’e, sa’ xnub’aaleb’ li reechanihomeb’, ut kixtaqlaheb’ chixkab’lankil li akawresinb’il na’ajej, re te’xkol rix lix teep aj pleet ut lix tenamit sa’ ruq’eb’ chaq li xik neke’ilok reheb’.
Ut chi jo’kan kirisi chaq chixjunil lix kawilaleb’ laj Lamanita sa’ li yamyookil ch’och’ sa’ releb’ saq’e, relik chi yaal, ut jo’kan ajwi’ sa’ rokeb’ saq’e, ut kixk’e xkawilal li nub’aal li naxjacheb’ ru laj Nefita rik’ineb’ laj Lamanita, jachjo wi’ ru li ch’och’ Tzarahemla rik’in li ch’och’ Nefi, li natikla sa’ li palaw sa’ rokeb’ saq’e, ut nanume’ chire xyo’leb’aal li nima’ Sidon—ut eb’ laj Nefita ke’reechani chixjunil li ch’och’ sa’ xjayal lix nim li saq’e, relik chi yaal, chixjunil li ch’och’ li wan chirix li ch’och’ Naab’alil sa’ xjayal lix nim li saq’e, jo’ chanru li neke’saho’ wi’ xch’ool.
Chi jo’kan laj Moroni, rik’ineb’ lix teep aj pleet, li ke’tam wulaj wulaj xb’aan xkawileb’ xch’ool naq te’kole’q sa’ xk’ab’a’ lix k’anjel a’an, kixsik’ risinkil chaq xmetz’eweb’ ut xwankileb’ laj Lamanita sa’eb’ li ch’och’ li eechaninb’il xb’aaneb’ a’an, re naq maak’a’aqeb’ xwankil sa’ xb’een li ch’och’ eechaninb’il xb’aaneb’.
Ut kik’ulman naq eb’ laj Nefita ke’xtikib’ xk’eeb’al xk’ojob’ankil jun li tenamit, ut Moroni ke’xk’e choq’ xk’ab’a’ li tenamit; ut wan chire li palaw sa’ releb’ saq’e, ut wan sa’ xtz’e li saq’e chixk’atq xnub’aal li reechanihomeb’ laj Lamanita.
Ut ke’xtikib’ ajwi’ xk’eeb’al xk’ojb’ankil jun li tenamit sa’ xyi li tenamit Moroni ut li tenamit Aaron, li naxjunaji rib’ rik’in xnub’aaleb’ li ch’och’ Aaron ut Moroni; ut Nefihah ke’xk’e choq’ xk’ab’a’ li tenamit, malaj li ch’och’.
Ut ke’xtikib’ sa’ li chihab’ ajwi’ a’an xkab’lankil k’iila tenamit sa’ xnim li saq’e, ut jun jalan ru xyiib’ankil, Lehi ke’xk’ab’a’in, li wan sa’ xnim li saq’e sa’eb’ li nub’aal chire palaw.
Ut chi jo’kan kiraqe’ li xjunmay chihab’.
Ut sa’ li usaak a’in ke’tawman lix tenamit laj Nefi sa’ xtiklajik li xb’een xka’k’aal chihab’ rawa’b’ejileb’ laj raqol aatin sa’ xb’een lix tenamit laj Nefi.
Ut ke’usa chi numtajenaq, ut q’axal ke’b’ihomo’; relik chi yaal, ut ke’k’ihan ut ke’kawu xmetz’ew sa’ li ch’och’.
Ut chi jo’kan naqil chan ru ruxtaanal ut xtiikal ru chixjunil lix b’aanuhom li Qaawa’, re xtz’aqob’resinkil ru chixjunil li raatin reheb’ li ralal xk’ajoleb’ li winq; relik chi yaal, naru naqak’e reetal naq tz’aqlojenaq xyaalalil chixjunil li raatin, sa’ li kutan ajwi’ a’in, li kixye re laj Lehi, naq kixye: Osob’tesinb’ilat laa’at ut eb’ laa walal aak’ajol; ut eb’ a’an te’osob’tesiiq; a’ yaal jo’ chanru te’xpaab’ lin taqlahom te’usaaq sa’ li ch’och’.
A’b’anan chijultiko’q aawe, a’ yaal jo’ chanru ink’a’ neke’xpaab’ lin taqlahom ate’isiiq chaq chiru li Qaawa’.
Ut naqil naq li yeechi’ihom a’in tz’aqlojenaq xyaalalil chiru lix tenamit laj Nefi; xb’aan naq a’an ajwi’ li ch’ii’lank-ib’ ut li wech’ok-ib’ sa’ xyanqeb’, relik chi yaal, li kamsink, ut li poqlenk, li loq’onink pak’b’il dios, li yumb’eetak ko’b’eetak, ut li tz’eqb’eetalil, li kiwan sa’ xyanqeb’ chirib’ileb’ rib’, li kik’amok chaq sa’ xb’eeneb’ lix pleeteb’ ut lix sachlijikeb’.
Ut eb’ li tiikeb’ chixpaab’ankil lix taqlahom li Qaawa’ ke’kole’ sa’ chixjunil hoonal, a’b’an k’iila mil reheb’ li ras riitz’in aj maak ke’k’ehe’ chi moosil, malaj chi oso’k xb’aan yok’leb’ ch’iich’, malaj chi lajk chi maak’a’eb’ xpaab’aal, ut chixjunajinkil rib’ rik’ineb’ laj Lamanita.
A’b’an k’ehomaq reetal, maajun chik xq’ehil wanjenaq xnimal li asahil ch’oolejil sa’ xyanqeb’ lix tenamit laj Nefi, chalen chaq xkutankil laj Nefi, jo’ li kiwan sa’ xkutankil laj Moroni, relik chi yaal, sa’ li kutan ajwi’ a’in, sa’ li xb’een xka’k’aal chihab’ rawa’b’ejileb’ laj raqol aatin.
Ut kik’ulman naq li xkab’ xka’k’aal chihab’ rawa’b’ejileb’ laj raqol aatin kiraqe’ ajwi’ sa’ tuqtuukilal; relik chi yaal, ut jo’kan ajwi’ li rox xka’k’aal chihab’.
Ut kik’ulman naq sa’ xtiklajik li xkaa xka’k’aal chihab’ rawa’b’ejileb’ laj raqol aatin, kiwan raj tuqtuukilal sa’ xyanq lix tenamit laj Nefi wi ta ink’a’ xb’aan jun li awech’ok-ib’ li kik’ulman sa’ xyanqeb’ chirix li ch’och’ Lehi, ut li ch’och’ Morianton, li naxjunaji rib’ rik’in xnub’aal Nefi, ut xkab’ichaleb’ wankeb’ sa’eb’ li nub’aal chire li palaw.
Xb’aan naq k’ehomaq reetal, eb’ li tenamit aj eechanihom re li ch’och’ Morianton ke’xye naq reheb’ a’an jun raqal li ch’och’ Lehi; jo’kan naq ki’ok chi wank jun tiqwal wech’ok-ib’ sa’ xyanqeb’, jo’kan naq eb’ li ani wankeb’ Morianton ke’xchap xk’anjeleb’aal re pleet chiruheb’ li ras riitz’in, ut k’eek’ookeb’ xch’ool naq rik’in yok’leb’ ch’iich’ te’xkamsiheb’.
A’b’an k’ehomaq reetal, eb’ li tenamit aj eechanihom re li ch’och’ Lehi ke’eelelik sa’ xteep laj Moroni, ut ke’xtz’aama chiru naq tixtenq’aheb’; xb’aan naq k’ehomaq reetal, moko reheb’ ta li maak.
Ut naq eb’ li wankeb’ Morianton, li k’amb’ileb’ xb’e xb’aan jun li winq aj Morianton xk’ab’a’, ke’xk’e reetal naq eb’ li wankeb’ Lehi ke’eelelik rik’in xteep laj Moroni, kichal xxiweb’ chi numtajenaq, maare anchal taachalq lix teep aj pleet laj Moroni sa’ xb’eeneb’ ut tixsacheb’.
Jo’kan naq laj Morianton kixk’e sa’ xch’ooleb’ naq te’eeleliq sa’ li ch’och’ li wan sa’ xjayal lix nim li saq’e, li nujenaq rik’in ninqi helam chi ha’, ut te’reechani li ch’och’ li wan sa’ xnim li saq’e.
Ut k’ehomaq reetal, ke’xk’e raj chi uxmank li k’uub’anb’il na’leb’ a’in (ut rik’in a’an ki’ux raj raho’k ch’oolej) a’ut k’ehomaq reetal, laj Morianton, rik’in naq a’an jun winq numtajenaq xjosq’il, chi jo’kan kijosq’o’ rik’in jun reheb’ lix moos xqa’al, ut kichal sa’ xb’een, ut kixsak’ chi naab’al.
Ut kik’ulman naq a’an ki’eelelik, ut kiwulak junpak’al sa’ xteep laj Moroni, ut kixye re laj Moroni chixjunil li k’a’aq re ru chirix li na’leb’ a’an, ut chirix ajwi’ lix k’oxlahomeb’ naq te’eeleliq sa’ li ch’och’ sa’ xjayal lix nim li saq’e.
Anajwan k’ehomaq reetal, eb’ li tenamit li wankeb’ sa’ li ch’och’ Naab’alil, malaj ut laj Moroni, kixk’oxla naq eb’ a’an te’ab’inq chiru li raatin laj Morianton ut te’xjunaji rib’ rik’in lix tenamit, ut chi jo’kan a’an taareechaniheb’ li jar raqal chi ch’och’ a’an, li tixk’e raj xk’ojob’ankil li ninqi ch’a’ajkilal sa’ xyanqeb’ lix tenamit laj Nefi, relik chi yaal, ut a’ ch’a’ajkilal a’an taak’amoq raj re xsachik li aach’ab’aak li wankeb’ wi’.
Jo’kan naq laj Moroni kixtaqla jun teep aj pleet, rochb’een li nak’anjelak reheb’, re xramb’al lix tenamit laj Morianton, re xramb’al li reelelikeb’ sa’ li ch’och’ sa’ xjayal lix nim li saq’e.
Ut kik’ulman naq ink’a’ ke’xrameb’ ru toj reetal naq ke’nach’ok chaq rik’in xmaril li ch’och’ aSachenaqil; ut aran ke’xrameb’ ru, chixk’atq lix ka’ch’inal ru na’ajej li nanume’ chixk’atq li palaw toj sa’ li ch’och’ sa’ xjayal lix nim li saq’e, relik chi yaal, chixk’atq li palaw, sa’ rokeb’aal saq’e ut sa’ releb’aal.
Ut kik’ulman naq li teep aj pleet li taqlanb’il chaq xb’aan laj Moroni, li jolominb’il xb’aan jun winq aj Teankum xk’ab’a’, kixk’ul lix tenamit laj Morianton, ut k’a’jo’ xjipileb’ xch’ool lix tenamit laj Morianton (xb’aan naq k’eeb’ileb’ xch’ool xb’aan lix maa’usilal ut lix sahil aatin) jo’kan naq kitikla jun li pleet chirib’ileb’ rib’, b’ar wi’ laj Teankum kixkamsi laj Morianton ut kixq’ax ru lix teep aj pleet, ut kixk’ameb’ choq’ preex, ut kisutq’i sa’ xna’aj lix teep laj Moroni.
Ut chi jo’kan kiraqe’ li xkaa xka’k’aal chihab’ rawa’b’ejileb’ laj raqol aatin sa’ xb’een lix tenamit laj Nefi.
Ut chi jo’kan ke’k’ame’ chaq wi’chik lix tenamit laj Morianton.
Ut chirix naq ke’xxaqab’ aatin naq te’xk’uula li tuqtuukilal, ke’k’ojob’aak wi’chik sa’ li ch’och’ Morianton, ut ki’ux xjunajinkileb’ rib’ rik’ineb’ li wankeb’ Lehi; ut eb’ a’an ke’k’ojob’aak ajwi’ wi’chik sa’ xch’och’eb’.
Ut kik’ulman naq sa’ li chihab’ ajwi’ a’an naq kik’ojob’aak wi’chik li tuqtuukilal sa’ xb’een xtenamit laj Nefi, naq laj Nefihah, li kiwan jo’ xkab’il li xb’eenil aj raqol aatin, kikam, chirix wank sa’ li raqleb’aal aatin rik’in tz’aqal tiikilal chiru li Dios.
A’b’anan a’an ink’a’ kiraj reechaninkil chaq rik’in laj Alma li tz’iib’anb’il esil ut li k’a’aq chik re ru li q’axal k’eeb’ileb’ xloq’al xb’aan laj Alma ut eb’ lix yuwa’; jo’kan naq laj Alma kixq’axtesi re laj Helaman, li ralal.
K’ehomaq reetal, kik’ulman naq li ralal laj Nefihah kixaqab’aak re taawanq sa’ li raqleb’aal aatin, sa’ xna’aj lix yuwa’; relik chi yaal, kixaqab’aak jo’ xb’eenil aj raqol aatin ut jo’ aj jolominel sa’ xb’een li tenamit, rik’in jun xaqab’anb’il aatin ut jun loq’laj k’ojob’anb’il k’anjel re taaraqoq aatin chi tiik, ut tixk’uula li tuqtuukilal ut li ach’ab’aak wankeb’ wi’ li tenamit, ut tixk’e reheb’ li k’a’ru loq’ kanab’anb’ileb’ chixb’aanunkil, a’an naq te’xloq’oni li Qaawa’ lix Dios; relik chi yaal, re tixtenq’a ut tixxaqab’ xwankil lix na’leb’ li Dios chiru chixjunil lix kutan, ut re tixk’ameb’ laj maak sa’ li raqb’a-aatin a’ yaal jo’ chanru li maak ke’xb’aanu.
Anajwan k’ehomaq reetal, aj Pahoran xk’ab’a’ a’an.
Ut laj Pahoran kiwan sa’ xk’ojarib’aal lix yuwa’, ut kixtikib’ rawa’b’ejil sa’ xraqik li xkaa xka’k’aal chihab’, sa’ xb’een lix tenamit laj Nefi.
 Ut anajwan kik’ulman sa’ xtiklajik li ro’ xka’k’aal chihab’ rawa’b’ejileb’ laj raqol aatin sa’ xb’een lix tenamit laj Nefi, chirix naq ke’xxaqab’ xtuqtuukilal li ani wankeb’ Lehi rik’ineb’ li wankeb’ Morianton chirix lix ch’och’eb’, ut chirix naq ke’xtikib’ li ro’ xkak’al chihab’ sa’ tuqtuukilal; A’b’anan moko najt ta naq ke’xk’uula tz’aqal li tuqtuukilal sa’ li ch’och’, xb’aan naq ki’ok chi wank jun wech’ok-ib’ sa’ xyanqeb’ li tenamit chirix laj Pahoran, li xb’eenil aj raqol aatin; xb’aan naq k’ehomaq reetal, wan jun raqal reheb’ li tenamit li ke’ajok re naq taajalmanq junjunq raqal sa’ li chaq’rab’.
A’b’an k’ehomaq reetal, laj Pahoran ink’a’ kixjal chi moko kixkanab’ chi jalmank li chaq’rab’; jo’kan naq ink’a’ ki’ab’in chiruheb’ li ke’xtaqla chaq xyaab’eb’ xkux rochb’een lix tz’iib’anb’il tz’aamahomeb’ chirix xjalb’al li chaq’rab’.
Jo’kan ut, eb’ li ke’ajok re naq taajalmanq li chaq’rab’ ke’josq’o’ rik’in, ut ke’raj naq moko taawanq ta chik jo’ xb’eenil aj raqol aatin sa’ xb’een li ch’och’; jo’kan naq kiwakli jun tiqwal wech’ok-ib’ chirix li na’leb’ a’an, a’ut moko toj ta reetal li hoyok kik’.
Ut kik’ulman naq eb’ li ke’ajok re naq taa’isimanq chaq laj Pahoran sa’ li raqleb’aal aatin, rey aj winq kiyehe’ reheb’, xb’aan naq ke’raj naq taajalmanq li chaq’rab’ choq’ re naq taasache’q lix jolomil tenamit li ach’ab’anb’il, ut taaxaqab’aaq jun rey sa’ xb’een li ch’och’.
Ut eb’ li ke’ajok re naq taakanaaq laj Pahoran jo’ xb’eenil aj raqol aatin sa’ xb’een li ch’och’ ke’xk’ul choq’ xk’ab’a’eb’ ach’ab’anb’il winq; ut chi jo’kan jachjookeb’ ru, xb’aan naq eb’ li ach’ab’anb’il winq ke’xxaqab’ chaq aatin, malaj ut ke’ok chaq sa’ sumwank naq te’xk’uula xwankil li k’a’ru xk’ulub’eb’ ut li kanab’anb’ileb’ chixb’aanunkil chirix xpaab’aaleb’, rik’in jun xjolomil tenamit li ach’ab’anb’il.
Ut kik’ulman naq li na’leb’ a’in li ke’xwech’ wi’ rib’ kituqub’aak rik’in xyaab’ xkux li tenamit.
Ut kik’ulman naq a’eb’ li ach’ab’anb’il winq li ke’k’ulub’aak xb’aan xyaab’ xkux li tenamit, ut laj Pahoran kikana sa’ li raqleb’aal aatin, ut rik’in a’an kiwan nimla saho’k ch’oolej sa’ xyanqeb’ lix komon laj Pahoran ut naab’al ajwi’ reheb’ laj rahol re li ach’ab’aak, li ke’ch’anab’ank ajwi’ reheb’ li rey aj winq, jo’kan naq maak’a’eb’ xch’ool chi wech’ok; kiteneb’aak b’an sa’ xb’eeneb’ xxaqab’ankil li na’leb’ chirix li ach’ab’aak.
Anajwan eb’ li ke’ajok re li rey a’aneb’ li ataqenaqeb’ xwankil naq ke’yo’la, ut ke’raj wank choq’ rey; ut xaqab’anb’ileb’ xwankil xb’aaneb’ li neke’sik’ok wankilal, ut xk’ulb’al xwankileb’ sa’ xb’een li tenamit.
A’b’anan k’ehomaq reetal, ch’a’aj naq sa’ li kutan a’an ke’wan xkomon a’ wech’ok-ib’ a’an sa’ xyanq lix tenamit laj Nefi; xb’aan naq k’ehomaq reetal, laj Amalikiah ak kireek’asi wi’chik xch’ooleb’ lix tenamiteb’ laj Lamanita re xpleetinkil lix tenamiteb’ laj Nefita, ut yoo chaq chixch’utub’ankileb’ laj pleet sa’ jar raqal re lix ch’och’, ut chixk’eeb’al reheb’ li k’anjeleb’aal re pleet, ut chixkawresinkileb’ choq’ re li pleet chi yalb’il anchal xq’e; xb’aan naq a’an akixxaqab’ chaq aatin naq taaruk’ xkik’el laj Moroni.
A’b’an k’ehomaq reetal, toj taqil naq maak’a’ rajb’al li k’a’ru kixyeechi’i; a’b’anan kixkawresi rib’ ut eb’ lix teep aj pleet re te’chalq chixpleetinkileb’ laj Nefita.
Anajwan moko kiwan ta xnimaleb’ lix teep aj pleet jo’ li ke’wan chaq junxil, xb’aan li k’iila mil li ke’kamsiik chaq xb’aan ruq’eb’ laj Nefita; a’ut us ta k’a’jo’ xnimal xsachikeb’, laj Amalikiah kixch’utub’ jun teep aj pleet sachol ch’oolej xnimal, jo’kan naq moko naxxuwa ta kub’eek sa’ li ch’och’ Tzarahemla.
Relik chi yaal, laj Amalikiah ajwi’ kikub’e sa’ xjolomileb’ laj Lamanita.
Ut kiwan sa’ ro’ xka’k’aal chihab’ rawa’b’ejileb’ laj raqol aatin; ut kiwan sa’ li kutan ajwi’ a’an naq xe’ok chaq chixtuqub’ankil li na’leb’ chirix li wech’ok-ib’ ke’wan wi’ chirix laj Pahoran, li xb’eenil aj raqol aatin.
Ut naq eb’ li winq a’an rey aj winq neke’yehe’ re, ke’rab’i naq chalkeb’ re laj Lamanita chixpleetinkileb’, kik’ulman naq ke’chal xsahileb’ xch’ool; ut ink’a’ ke’raj xchapb’al li k’anjeleb’aal re pleet, xb’aan naq q’axaleb’ xjosq’il rik’in li xb’eenil aj raqol aatin, ut rik’ineb’ ajwi’ alaj rahol re li ach’ab’aak, jo’kan naq ink’a’ ke’raj xchapb’al xk’anjeleb’aal re pleet re xkolb’al xtenamiteb’.
Ut naq kiril a’in laj Moroni, ut kiril ajwi’ naq chalkeb’ re laj Lamanita sa’ xnub’aal li ch’och’, kik’ulman naq kichal xjosq’il chi numtajenaq xb’aan xjipileb’ xch’ool li tenamit a’an li kik’anjelak chaq chi k’a’jo’ xyalb’al xq’e chixkolb’aleb’ rix; relik chi yaal, kijosq’o’ chi numtajenaq, ut kinujak li raam rik’in josq’il chirixeb’.
Ut kik’ulman naq kixtaqla jun tz’iib’anb’il tz’aamahom, rochb’een xyaab’ xkux li tenamit, re laj jolominel re li ch’och’, kixtz’aama naq taaril li tz’iib’anb’il, ut tixk’e xwankil a’an (laj Moroni) re tixmineb’ ru a’an li ke’risi chaq rib’ chixkolb’al rix lix tenamiteb’, malaj tixk’eheb’ chi kamk.
Xb’aan naq li kiraj a’an xb’een wa, a’an xk’eeb’al xraqik li wech’ok-ib’ ut jachok-ib’ a’an sa’ xyanq li tenamit; xb’aan naq k’ehomaq reetal, toj aran, a’in li kik’amok chaq re chixjunil lix sachlijikeb’.
Ut kik’ulman naq kik’eeman re, jo’ chanru xyaab’ xkux li tenamit.
Ut kik’ulman naq laj Moroni kixtaqla naq lix teep aj pleet te’xik chixpleetinkileb’ li rey aj winq a’an, re xt’anb’al lix q’etq’etileb’ ut xtaqenaqil lix wankileb’, ut xkub’sinkileb’ chi ch’och’, malaj ut te’xchap li k’anjeleb’aal re pleet ut te’xxaqab’ li na’leb’ chirix li ach’ab’aak.
Ut kik’ulman naq ke’b’eek li teep aj pleet re xpleetinkileb’; ut ke’xt’an chaq lix q’etq’etileb’ ut lix taqenaqil wankileb’, jo’kan naq a’ yaal jo’ ke’xtaqsi xk’anjeleb’aal re pleet, re xpleetinkileb’ lix winq laj Moroni, ke’yok’e’ chaq ut ke’kub’siik chi ch’och’.
Ut kik’ulman naq ke’wan kaahib’ mil xkomoneb’ a’an ali ke’risi chaq rib’ li ke’t’anje’ chaq rik’in yok’leb’ ch’iich’; ut eb’ laj jolominel reheb’ li ink’a’ ke’kamsiik sa’ pleet ke’chape’ ut ke’tz’ape’ sa’ tz’alam, xb’aan naq moko kitz’aqlok ta hoonal re raqok aatin chirixeb’ sa’ li kutan a’an.
Ut li rela’eb’ laj isihom rib’ a’an, re naq ink’a’ te’sak’e’q chi ch’och’ rik’in li yok’leb’ ch’iich’, ke’xq’axtesi rib’ chiru li eetalil re ach’ab’aak, ut kiteneb’aak sa’ xb’eeneb’ xtaqsinkil li aeetalil re ach’ab’aak sa’ xb’eeneb’ lix najt xteramil kab’leb’, ut sa’ xtenamiteb’, ut xchapb’al li k’anjeleb’aal re pleet re xkolb’al lix tenamit.
Ut chi jo’kan laj Moroni kixk’e xraqikeb’ li rey aj winq a’an, jo’kan naq maajun wan li k’ab’a’inb’il jo’ rey aj winq; ut chi jo’kan kixk’e xraqik lix jipileb’ xch’ool ut xq’etq’etileb’ li ani ke’xye rib’ naq aj taqenaqil kik’eleb’; ke’kub’siik b’an chixtuulanob’resinkil rib’ chanchan lix komoneb’, ut chi pleetik rik’in xkawileb’ xch’ool re te’ach’ab’aaq chiru moosil.
K’ehomaq reetal, naq chi jo’kan yoo laj aMoroni chixkub’sinkil xwankil li pleet ut li wech’ok-ib’ sa’ xyanq tz’aqal lix tenamit, ut chixk’eeb’aleb’ rub’el xwankil li tuqtuukilal ut li sahil wank, ut chixtusub’ankil li na’leb’ re xkawresinkil li pleetik rik’ineb’ laj Lamanita, k’ehomaq reetal, kik’ulman naq eb’ laj Lamanita ak okenaqeb’ sa’ li ch’och’ Moroni, li wan sa’eb’ li nub’aal chire li palaw.
Ut kik’ulman naq eb’ laj Nefita moko tz’aqal ta xkawileb’ xmetz’ew sa’ li tenamit Moroni, jo’kan naq laj Amalikiah kiralinasiheb’ chaq, ut naab’aleb’ kixkamsi.
Ut kik’ulman naq laj Amalikiah kireechani li tenamit, relik chi yaal, kireechani chixjunil lix kawresinb’il na’ajeb’.
Ut eb’ li ke’eelelik chaq sa’ li tenamit Moroni ke’chal sa’ li tenamit Nefihah, ut jo’kaneb’ ajwi’ li wankeb’ sa’ li tenamit Lehi ke’xch’utub’ rib’, ut ke’xkawresi rib’, ut kawresinb’ileb’ chixk’ulb’aleb’ laj Lamanita sa’ pleet.
A’b’anan kik’ulman naq laj Amalikiah ink’a’ kixkanab’eb’ laj Lamanita chi xik chixpleetinkil li tenamit Nefihah; kixk’uulaheb’ b’an taq’a chire li palaw, ut kixkanab’eb’ li winq sa’ li junjunq chi tenamit re xk’uulankil xwankil sa’ xb’een ut re xkolb’aleb’ rix.
Ut chi jo’kan kixb’aanu, ut kireechani k’iila tenamit, li tenamit Nefihah, ut li tenamit Lehi, ut li tenamit Morianton, ut li tenamit Omner, ut li tenamit Gid, ut li tenamit Mulek, li wankeb’ chixjunil sa’eb’ li nub’aal sa’ releb’ saq’e chire li palaw.
Ut chi jo’kan eb’ laj Lamanita ke’reechani, rik’in xseeb’al xb’alaq’ laj Amalikiah, xk’ihaleb’ li tenamit a’an, rik’in lix teepeb’ li maak’a’ rajlankileb’; ut chixjunileb’ li tenamit a’an k’eeb’ileb’ xkawilal chi chaab’il jo’ chanruheb’ li ana’ajej kawresinb’il xb’aan laj Moroni; ut ke’wan chixjunil choq’ kawil na’ajej choq’ reheb’ laj Lamanita.
Ut kik’ulman naq ke’b’eek toj sa’ xnub’aal li ch’och’ Naab’alil, ut ke’ralinasiheb’ laj Nefita chiruheb’ ut naab’al ke’xkamsi.
A’b’an kik’ulman naq ke’k’ule’ xb’aan laj Teankum, li akikamsink chaq re laj Morianton ut kixram chaq lix tenamit naq ki’eelelik a’an.
Ut kik’ulman naq kixram ajwi’ laj Amalikiah, naq yoo chi b’eek rochb’een lix teep aj pleet k’i rajlankileb’, re taareechani li ch’och’ Naab’alil, ut jo’kan ajwi’ li ch’och’ sa’ xjayal lix nim li saq’e.
A’b’an k’ehomaq reetal, a’an kixk’ul xsachik li rajom naq kirame’ ru xb’aan laj Teankum ut eb’ lix winq, xb’aan naq a’aneb’ xninqal ru aj pleet, xb’aan naq li junjunq chi winq re laj Teankum naxq’axeb’ ru laj Lamanita sa’ xmetz’eweb’ ut sa’ xseeb’aleb’ chi pleetik, jo’kan naq ke’xtaw xwankil sa’ xb’eeneb’ laj Lamanita.
Ut kik’ulman naq ke’xch’i’leheb’, ut chi jo’kan ke’xkamsiheb’ toj reetal naq kiq’ojyino’.
Ut kik’ulman naq laj Teankum ut eb’ lix winq ke’xyiib’ lix muheb’aal t’ikr sa’ xnub’aal li ch’och’ Naab’alil; ut laj Amalikiah kixyiib’eb’ lix muheb’aal t’ikr sa’eb’ li nub’aal sa’ samahib’ chire li palaw, ut chi jo’ka’in ke’tiikisiik chaq.
Ut kik’ulman naq chirix naq ki’ok q’ojyin, laj Teankum rochb’een lix moos ke’xmuqb’e rib’ ut xkoheb’ chi q’eq, ut ke’ok sa’ xteep laj Amalikiah; ut k’ehomaq reetal, li wara xnumta chaq sa’ xb’eeneb’ sa’ xk’ab’a’ xnimal xtawajikeb’, a’an xb’aan xtawasinkil rib’eb’ ut xb’aan xtiqwal li kutan.
Ut kik’ulman naq laj Teankum ki’ok chi muqb’enb’il sa’ xmuheb’aal t’ikr li rey, ut kixk’ob’ sa’ raam rik’in jutz’juukil che’; ut jun kamik naq kixkamsi li rey, jo’kan naq ink’a’ kirajsiheb’ ru lix moos.
Ut kisutq’i wi’chik sa’ muqmu rik’in tz’aqal lix teep, ut k’ehomaq reetal, warenaqeb’ lix winq, ut kirajsiheb’ ru ut kixye reheb’ chixjunil li k’a’aq re ru kixb’aanu chaq.
Ut kixtaqla naq eb’ lix teep aj pleet yo’on wanqeb’, xb’aan naq maare anchal te’ajq ru laj Lamanita ut te’chalq sa’ xb’eeneb’.
Ut chi jo’kan naraqe’ li ro’ xka’k’aal chihab’ rawa’b’ejileb’ laj raqol aatin sa’ xb’een lix tenamit laj Nefi; ut chi jo’kan naraqe’ lix kutan laj Amalikiah.
 Ut anajwan, kik’ulman sa’ li xwaq xka’k’aal chihab’ rawa’b’ejileb’ laj raqol aatin sa’ xb’een lix tenamit laj Nefi, k’ehomaq reetal, naq ke’aj ru laj Lamanita sa’ li xb’een eq’la chiru li xb’een po, k’ehomaq reetal, ke’xtaw naq kamenaq laj Amalikiah sa’ xmuheb’aal t’ikr; ut ke’ril ajwi’ naq laj Teankum ak kawresinb’il chixpleetinkileb’ sa’ li kutan a’an.
Ut anajwan, naq ke’ril a’in laj Lamanita ke’chal xxiweb’, ut ke’xkanab’ rajomeb’ naq te’b’eeq sa’ li ch’och’ sa’ xjayal lix nim li saq’e, ut ke’xsutq’isi rib’ rochb’een chixjunil lix teepeb’ aj pleet sa’ li tenamit Melek, ut ke’xsik’ xkolb’al rib’eb’ sa’ lix kawresinb’il na’ajeb’.
Ut kik’ulman naq li riitz’in laj Amalikiah kixaqab’aak choq’ rey sa’ xb’een li tenamit; ut a’an aj Ammoron xk’ab’a’; chi jo’kan li rey aj Ammoron, riitz’in li rey aj Amalikiah, kixaqab’aak re taa’awa’b’ejinq sa’ xna’aj.
Ut kik’ulman naq kixtaqla naq eb’ lix tenamit te’xk’uula xwankileb’ sa’ xb’eeneb’ li tenamit a’an, li ke’reechani chaq rik’in xhoyb’al li kik’; xb’aan naq maajun tenamit ke’reechani chaq chi ink’a’ kisach naab’al xkik’eleb’.
Ut anajwan, laj Teankum kiril naq eb’ laj Lamanita k’eek’ookeb’ xch’ool chixk’uulankil xwankil sa’ xb’eeneb’ li tenamit a’an li ke’reechani chaq, ut li jar raqal chi ch’och’ a’an li ke’ru chireechaninkil; ut xb’aan naq kiril ajwi’ naq q’axal k’iheb’ rajlankil, laj Teankum kixk’oxla naq moko aajel ta ru naq tixyal xpleetinkileb’ sa’ lix kawil na’ajeb’.
Kixk’uulaheb’ b’an lix winq chixsutam, chanchan naq yoo chixkawresinkil rib’ chi pleetik; relik chi yaal, ut yaal ajwi’ naq yoo chixkawresinkil rib’ re xkolb’al rib’ chiruheb’, rik’in axtuub’ankil li xaqxookil tz’ak chixsutam, ut xkawresinkileb’ li kolb’a-ib’ na’ajej.
Ut kik’ulman naq kiwan chi jo’kan chixkawresinkil rib’ choq’ re li pleet toj reetal naq laj Moroni kixtaqla jun nimla ch’uut chi winq re xk’eeb’al xkawilal lix teep aj pleet.
Ut laj Moroni kixk’e ajwi’ xtaqlankil naq tixk’uulaheb’ chixjunil li preex li te’t’ane’q sa’ ruq’; xb’aan naq jo’eb’ laj Lamanita ak ke’xchap k’iila preex, naq a’an tixk’uula chixjunileb’ laj preex xkomoneb’ laj Lamanita, choq’ reeqajeb’ li ani ke’xchap chaq laj Lamanita.
Ut kixk’e ajwi’ xtaqlankil naq tixk’e xkawilal li ch’och’ Naab’alil, ut tixkol rix lix aka’ch’inal ru na’ajej li naxik sa’ li ch’och’ sa’ xjayal lix nim li saq’e, maare anchal eb’ laj Lamanita te’xtaw li na’ajej a’an ut te’wanq xwankil chixrahob’tesinkileb’ chaq chi ka’pak’al.
Ut laj Moroni kixtaqla ajwi’ xtz’aamankil chiru naq xaqxooq xch’ool sa’ xk’uulankil xwankil sa’ xb’een li jun raqal chi ch’och’ a’an, ut naq chi yalaq chan ru tixsik’ chan ru xrahob’tesinkileb’ laj Lamanita sa’ li jun raqal a’an, a’ yaal jo’ chanru taaruuq chiru, re naq maare rik’in k’oxlanb’il pleet malaj jalan chik chan ru naq taareechani wi’chik eb’ li tenamit a’an li ke’maq’e’ chaq sa’ ruq’eb’; ut naq tixk’e xkawilal ut tixnima xmetz’eweb’ li tenamit sa’ xsutam, li ink’a’ ke’t’ane’ chaq sa’ ruq’eb’ laj Lamanita.
Ut kixye ajwi’ re: Tink’ulunq raj aawik’in, a’b’anan k’e reetal, chalenaqeb’ laj Lamanita sa’ qab’een sa’eb’ lix nub’aal li ch’och’ chixk’atq li palaw sa’ rokeb’ saq’e, ut k’e reetal, xik we chixpleetinkileb’, jo’kan naq ink’a’ ninru chi k’ulunk aawik’in.
Anajwan, li rey (aj Ammoron) ak ki’el chaq sa’ li ch’och’ Tzarahemla, ut ak kixk’e chixnaw li rixaqil li rey chirix xkamik li ras, ut kixch’utub’ chaq jun nimla teep chi winq, ut koxb’eeq chixpleetinkileb’ laj Nefita sa’eb’ li nub’aal chixk’atq li palaw sa’ rokeb’ saq’e.
Ut chi jo’kan yoo chixyalb’al xq’e chixrahob’tesinkileb’ laj Nefita, ut chixjalb’ehinkil jun raqal reheb’ lix teep sa’ li jun raqal chi ch’och’ a’an, ut kixtaqlaheb’ ajwi’ li ani kixkanab’ chaq chireechaninkileb’ li tenamit li ak kixchap chaq, naq jo’kan ajwi’ te’xrahob’tesiheb’ laj Nefita sa’eb’ li nub’aal chixk’atq li palaw sa’ releb’ saq’e, ut te’reechani xch’och’eb’ a’ yaal jo’ chanru kiru chiruheb’, jo’ chanru xwankileb’ lix teep aj pleet.
Ut chi jo’kan xiwxiw li ke’wan wi’ laj Nefita sa’ xraqik li xwaq xka’k’aal chihab’ rawa’b’ejileb’ laj raqol aatin sa’ xb’een lix tenamit laj Nefi.
A’b’anan, kik’ulman sa’ xwuq xka’k’aal chihab’ rawa’b’ejileb’ laj raqol aatin, naq laj Teankum, chi taqlanb’il xb’aan laj Moroni—a’an li kixaqab’ank chaq reheb’ li teep aj pleet re xkolb’al rix lix nub’aal li ch’och’ sa’ xtz’e li saq’e ut sa’ rokeb’ saq’e, ut kixtikib’ chaq xb’eenik sa’ xjayal li ch’och’ Naab’alil, re taaruuq tixtenq’a laj Teankum, rik’ineb’ lix winq, sa’ reechaninkil wi’chik li tenamit li ke’sach chaq chiruheb’— Ut kik’ulman naq laj Teankum kixk’ul xtaqlankil naq tixpleeti li tenamit Mulek, ut taareechani wi’chik wi taaruuq.
Ut kik’ulman naq laj Teankum kixkawresi rib’ chixpleetinkil li tenamit Mulek, ut koxb’eeq rochb’een lix teep aj pleet re xpleetinkileb’ laj Lamanita; a’b’anan kiril naq moko taaruhanq ta naq taanumtaaq sa’ xb’eeneb’ naq wankeb’ sa’ lix kawresinb’il na’ajeb’; jo’kan naq kixkanab’ li rajom, ut kisutq’i wi’chik sa’ li tenamit Naab’alil re royb’eninkil xchalik laj Moroni, re taaruuq tixk’ul xkomon xmetz’ew lix teep aj pleet.
Ut kik’ulman naq laj Moroni kiwulak rochb’een lix teep aj pleet sa’ li ch’och’ Naab’alil, naq yoo chi nach’ok xraqik li xwuq xka’k’aal chihab’ rawa’b’ejileb’ laj raqol aatin sa’ xb’een lix tenamit laj Nefi.
Ut sa’ xtiklajik li xwaqxaqib’ xka’k’aal chihab’, laj Moroni ut laj Teankum ut naab’al reheb’ li xb’eenil aj taqlanel reheb’ ke’ch’utla re xk’uub’ankil xna’leb’ chirix li pleet—k’a’ru te’xb’aanu re te’elq chaq laj Lamanita chixpleetinkileb’; malaj chan tana’ ru naq te’ruuq chixq’unb’esinkileb’ xch’ool chi elk chaq sa’ xkawil na’ajeb’, re taaruuq te’xtaw xwankil sa’ xb’eeneb’ ut te’xchap wi’chik li tenamit Mulek.
Ut kik’ulman naq ke’xtaqlaheb’ aj taql rik’in li teep aj pleet reheb’ laj Lamanita, li yoo chixkolb’al rix li tenamit Mulek, rik’in li najolomin reheb’, a’an laj Jakob xk’ab’a’, ut ke’xtz’aama chiru naq taa’elq rochb’eeneb’ lix teep aj pleet re xkulb’aleb’ sa’ li helhookil ch’och’ sa’ xyiheb’ li wiib’ chi tenamit.
A’b’an k’ehomaq reetal, laj Jakob, a’an aj Tzoramita, ut ink’a’ kiraj elk rik’in lix teep aj pleet re xkulb’aleb’ sa’ li helhookil ch’och’.
Ut kik’ulman naq laj Moroni, rik’in naq maak’a’ xyo’onihom xk’ulb’aleb’ sa’ juntaq’eetalil, chi jo’kan kixk’e xch’ool chirix jun k’uub’anb’il na’leb’ re taaruuq tixb’alaq’iheb’ laj Lamanita chi elk chaq sa’ lix kawil na’ajeb’.
Jo’kan naq kixtaqla naq laj Teankum tixk’am chirix jun ch’ina ch’uut chi winq ut te’b’eeq taq’a chixk’atq xmaril li palaw; ut laj Moroni ut lix teep aj pleet, chi q’eq, ke’b’eek sa’ li yamyookil ch’och’, chirix li tenamit Mulek sa’ rokeb’ saq’e; ut chi jo’kan wulajaq chik, naq eb’ laj k’aak’alenel xkomoneb’ laj Lamanita ke’xk’e reetal laj Teankum, xkoheb’ sa’ aanil ut ke’xye re laj Jakob, li najolomin reheb’.
Ut kik’ulman naq koxe’b’eeq li teepeb’ aj pleet reheb’ laj Lamanita re xpleetinkil laj Teankum, ut ke’xk’oxla xb’aan rajlankileb’ numtaak sa’ xb’een laj Teankum, xb’aan naq moko k’i ta rajlankil a’an.
Ut naq laj Teankum kirileb’ li teepeb’ aj pleet reheb’ laj Lamanita chi chalk sa’ xb’een, ki’ok chi q’ajk taq’a chire li palaw, sa’ xjayal lix nim li saq’e.
Ut naq ke’ril laj Lamanita naq ki’ok chi eelelik, kik’ulman naq ke’chal xkawileb’ xch’ool ut ke’xtaaqe rik’in xmetz’eweb’.
Ut naq laj Teankum yoo chi jo’kan chixnajtob’resinkileb’ laj Lamanita, li yookeb’ chixtaaqenkil chi maak’a’ xyaalal, k’ehomaq reetal, laj Moroni kixtaqla naq jun raqal lix teep aj pleet li wan rik’in toxe’b’eeq ut te’ok sa’ li tenamit, ut te’reechani.
Ut chi jo’kan ke’xb’aanu, ut ke’xkamsi chixjunileb’ li kanab’anb’ileb’ chixkolb’al rix li tenamit; relik chi yaal, chixjunileb’ li ink’a’ ke’raj xq’axtesinkil xk’anjeleb’aal re pleet.
Ut chi jo’kan laj Moroni kireechani li tenamit Mulek rik’in jun raqal lix teep aj pleet, naq yoo chi b’eek rik’in li jun ch’ol chik re xk’ulb’aleb’ laj Lamanita naq te’sutq’iiq chaq sa’ xtaaqenkil laj Teankum.
Ut kik’ulman naq eb’ laj Lamanita ke’xtaaqe laj Teankum toj reetal naq ke’nach’ok chaq rik’in li tenamit Naab’alil, toja’ ut naq ke’k’ule’ xb’aan laj Lehi ut jun ch’ina teep aj pleet, li kikanab’aak chaq chixkolb’al rix li tenamit Naab’alil.
Anajwan ut k’ehomaq reetal, naq eb’ li xb’eenileb’ aj taqlanel reheb’ laj Lamanita ke’ril laj Lehi rochb’een lix teep aj pleet chi chalk sa’ xb’eeneb’, ke’eelelik chi k’a’jo’ xsachikeb’ xna’leb’, maare anchal ink’a’ te’xtaw li tenamit Mulek chi maji’ neke’tawe’ xb’aan laj Lehi, xb’aan naq tawajenaqeb’ xb’aan xb’eenikeb’, ut hiltesinb’ileb’ lix winq laj Lehi.
Anajwan moko neke’xnaw ta laj Lamanita naq laj Moroni wan chirixeb’ rochb’een lix teep aj pleet, ut ka’ajwi’ laj Lehi ut eb’ lix winq neke’xxuwa.
Anajwan laj Lehi moko kiraj ta xtawb’aleb’ toj reetal naq te’k’ule’q xb’aan laj Moroni ut lix teep aj pleet.
Ut kik’ulman naq moko najt ta ke’xsutq’isi rib’ laj Lamanita naq ke’kana chi sutsuukeb’ rix xb’aaneb’ laj Nefita, xb’aaneb’ lix winq laj Moroni chi junpak’al, ut lix winq laj Lehi chi junpak’al chik, chixjunileb’ hiltesinb’ileb’ ut tz’aqaleb’ xmetz’ew; a’b’an eb’ laj Lamanita tawajenaqeb’ xb’aan xnajtil xb’eenikeb’.
Ut laj Moroni kixtaqlaheb’ lix winq naq te’t’ane’q sa’ xb’eeneb’ toj reetal naq te’xq’axtesi xk’anjeleb’aal re pleet.
Ut kik’ulman naq laj Jakob, rik’in naq a’an najolomink reheb’, ut a’an ajwi’ aj aTzoramita, ut ink’a’ naru xkub’sinkil xch’ool, kixk’ameb’ xb’e laj Lamanita chi pleetik chi numtajenaqeb’ xjosq’il rik’in laj Moroni.
Rik’in naq laj Moroni wan sa’ li b’e te’b’eeq wi’, chi jo’kan laj Jakob k’eek’o xch’ool chixkamsinkileb’ ut chixpaab’al xb’e toj sa’ li tenamit Mulek.
A’b’an k’ehomaq reetal, laj Moroni ut eb’ lix winq kaweb’ wi’chik xmetz’ew, jo’kan naq ink’a’ ke’xkanab’ rib’ chi tiikisiik xb’aaneb’ laj Lamanita.
Ut kik’ulman naq ke’pleetik chi ka’pak’al chi numtajenaqeb’ xjosq’il, ut ke’kamsiik naab’al chi ka’pak’al; relik chi yaal, ut kitoch’e’ laj Moroni ut kikamsiik laj Jakob.
Ut laj Lehi kixtiikisiheb’ chirix chi k’a’jo’ xjosq’il rik’ineb’ lix kawil winq, jo’kan naq eb’ laj Lamanita li wankeb’ chi ixej ke’xq’axtesi xk’anjeleb’aal re pleet, ut li jun ch’ol chik, rik’in naq sachsookeb’ xna’leb’ chi us, ink’a’ neke’xnaw ma te’xik malaj te’sak’oq.
Anajwan laj Moroni naq kiril xsachikeb’ xna’leb’, a’an kixye reheb’: Wi teek’am chaq lee k’anjeleb’aal re pleet ut teeq’axtesi, k’ehomaq reetal, taqakanab’ xhoyb’al eekik’el.
Ut kik’ulman naq chirix naq ke’rab’i laj Lamanita li aatin a’in, eb’ li xb’eenil aj taqlanel reheb’, chixjunileb’ li ink’a’ ke’kamsiik chaq, ke’chal ut ke’xkut xk’anjeleb’aal re pleet chiroq laj Moroni, ut ke’xtaqlaheb’ ajwi’ lix winq naq te’xb’aanu chi jo’kan.
A’b’anan k’ehomaq reetal, ke’wan naab’al li ink’a’ ke’raj, ut eb’ li ink’a’ ke’ajok re xq’axtesinkileb’ lix yok’leb’ ch’iich’ ke’chape’ ut ke’b’ak’e’, ut ke’isiik chaq xk’anjeleb’aal re pleet, ut ke’mine’ ru chi b’eek rochb’eeneb’ li ras riitz’in toj sa’ li ch’och’ Naab’alil.
Anajwan ut lix k’ihaleb’ li preex li ke’chape’ kixq’ax xk’ihaleb’ li ke’kamsiik, relik chi yaal, kixq’ax xk’ihaleb’ li ke’kamsiik chi ka’pak’al.
 Ut kik’ulman naq ke’xxaqab’eb’ laj k’aak’alenel sa’ xb’eeneb’ li preex xkomoneb’ laj Lamanita, ut ke’xmineb’ ru chi xik ut chixmuqb’aleb’ lix kamenaq, relik chi yaal, ut lix kamenaqeb’ ajwi’ laj Nefita li ke’kamsiik chaq; ut laj Moroni kixxaqab’eb’ li winq re xk’aak’alenkileb’ naq te’xb’aanu xk’anjeleb’.
Ut laj Moroni xko’o sa’ li tenamit Mulek rochb’een laj Lehi, ut kixk’ul xwankil sa’ xb’een li tenamit ut kixk’e re laj Lehi.
Anajwan k’ehomaq reetal, laj Lehi a’in, a’an jun winq li wanjenaq rik’in laj Moroni sa’ xk’ihaleb’ li pleetik kiwan wi’; ut a’an jun winq achanchan laj Moroni, ut ke’saho’ sa’ xch’ool chirib’ileb’ rib’ naq kolb’ileb’ rix, relik chi yaal, ut raab’ileb’ chirib’ileb’ rib’, ut raab’ileb’ ajwi’ xb’aaneb’ chixjunil lix tenamit laj Nefi.
Ut kik’ulman naq chirix naq ke’xchoy laj Lamanita xmuqb’aleb’ lix kamenaq jo’ ajwi’ xkamenaqeb’ laj Nefita, ke’teneb’aak wi’chik chi b’eek sa’ li ch’och’ Naab’alil, ut laj Teankum, chi taqlanb’il xb’aan laj Moroni, kixtaqla naq te’ok chi k’anjelak re xb’ekb’al jun xjukulal li ch’och’ chi sutsu chirix li ch’och’, malaj chirix li tenamit, Naab’alil.
Ut kixtaqla naq te’xyiib’ jun aramok maqab’ej rik’in pech’b’il che’ chiru li junpak’al xjukulal li ch’och’ li wan chi sa’; ut ke’xtuub’ li ch’och’ li ke’xb’ek chaq sa’ li jukulal chiru li ramok maqab’ej pech’b’il che’ okenaq; ut chi jo’kan ke’xk’eheb’ chi k’anjelak laj Lamanita toj reetal naq ke’xsuti rix li tenamit Naab’alil rik’in jun kawil xaqxookil tz’ak sa’ xsutam, pech’b’il che’ ut ch’och’ okenaq, q’axal najt xteram.
Ut li tenamit a’in ki’ok choq’ jun na’ajej q’axal kaw junelik chik chirix a’an; ut sa’ li tenamit a’in ke’xk’aak’aleheb’ li preex xkomoneb’ laj Lamanita; relik chi yaal, sa’ xyanq jun li xaqxookil tz’ak li ke’xk’eheb’ chaq chixyiib’ankil rik’in tz’aqaleb’ li ruq’.
Anajwan aajel ru choq’ re laj Moroni xk’eeb’aleb’ laj Lamanita chi k’anjelak, xb’aan naq moko ch’a’aj ta xk’aak’alenkileb’ naq wankeb’ sa’ xk’anjel; ut kiraj chixjunil lix kawilal lix teep naq taaxik chixpleetinkileb’ laj Lamanita.
Ut kik’ulman naq laj Moroni chi jo’kan kixq’ax ru jun reheb’ li teep aj pleet q’axal nim reheb’ laj Lamanita, ut kireechani li tenamit Mulek, a’an jun reheb’ li na’ajej q’axal kaw eechaninb’il xb’aaneb’ laj Lamanita sa’ xch’och’ laj Nefi; ut chi jo’kan kixyiib’ ajwi’ jun li kawil na’ajej re xk’uulankileb’ lix preex.
Ut kik’ulman naq ink’a’ chik kixyal xpleetinkileb’ laj Lamanita sa’ li chihab’ a’an; kiroksiheb’ b’an lix winq sa’ xkawresinkil rib’ choq’ re li pleet, relik chi yaal, sa’ xyiib’ankil li kawresinb’il na’ajej re xkolb’al rib’ chiruheb’ laj Lamanita; relik chi yaal, ut re ajwi’ xkolb’aleb’ li rixqilaleb’ ut lix kok’aleb’ chiru we’ej ut ch’a’ajkilal, ut xk’eeb’al li tzakemq choq’ reheb’ lix teep aj pleet.
Anajwan ut, kik’ulman naq eb’ li teep aj pleet reheb’ laj Lamanita, sa’ li palaw sa’ rokeb’ saq’e, sa’ xtz’e li saq’e, naq maa’ani chaq laj Moroni sa’ xk’ab’a’ junaq raaxiik’ sa’ xyanqeb’ laj Nefita, xb’aan wi’ ke’wan li jachok-ib’ sa’ xyanqeb’, ke’ru b’ayaq chi numtaak sa’ xb’eeneb’ laj Nefita, relik chi yaal, toj reetal naq ke’reechani junjunq reheb’ lix tenamit sa’ li jun raqal chi ch’och’ a’an.
Ut chi jo’kan sa’ xk’ab’a’ li maa’usilal sa’ xyanqeb’ xjuneseb’ rib’, relik chi yaal, sa’ xk’ab’a’ li jachok-ib’ ut li raaxiik’ sa’ xyanqeb’ xjuneseb’ rib’, q’axal xiwxiw li ke’k’ehe’ wi’.
Anajwan ut k’ehomaq reetal, wan k’a’ruhaq chinye chirix lix atenamit laj Ammon, li aj Lamaniiteb’ chaq sa’ xtiklajik; a’b’an sa’ xk’ab’a’ laj Ammon ut eb’ lix komon, malaj ut sa’ xk’ab’a’ lix wankil ut li raatin li Dios, bke’jale’ chaq xch’ool choq’ re li Qaawa’; ut ke’k’ame’ chaq taq’a sa’ li ch’och’ Tzarahemla, ut chirix chik a’an junelik kolb’ileb’ rix xb’aaneb’ laj Nefita.
Ut sa’ xk’ab’a’ lix xaqab’anb’il aatineb’ ke’rame’ ru chixchapb’al li k’anjeleb’aal re pleet chiruheb’ li ras riitz’ineb’; xb’aan naq okenaqeb’ chaq sa’ jun xaqab’anb’il aatin naq amaajo’q’e chik te’hoyoq kik’; ut jo’ chanru lix xaqab’anb’il aatineb’, ke’oso’ raj, relik chi yaal, ke’xkanab’ raj rib’ chi t’ane’k sa’ ruq’eb’ li ras riitz’ineb’, wi ta ink’a’ ke’toq’ob’aak ru ut q’axal ke’rahe’ xb’aan laj Ammon ut eb’ lix komon.
Ut xb’aan a’in naq ke’k’ame’ chaq taq’a sa’ li ch’och’ Tzarahemla; ut junelik ake’kole’ rix xb’aaneb’ laj Nefita.
A’b’anan kik’ulman, naq ke’ril li xuwajel ru, ut xk’ihal li ch’a’ajkilal ut li rahilal ke’xnumsi laj Nefita choq’ reheb’, naq ke’eek’asiik rik’in xtoq’ob’ankileb’ ru, ut ake’raj xchapb’al xk’anjeleb’aal re pleet re xkolb’al lix tenamiteb’.
A’b’an k’ehomaq reetal, naq okeb’ raj re chixchapb’al lix k’anjeleb’aal re pleet, ke’q’unb’esiik xch’ool xb’aan li raatin laj Helaman ut eb’ lix komon, xb’aan naq okeb’ raj re achixq’etb’al li bxaqab’anb’il aatin li ke’ok wi’ chaq.
Ut laj Helaman kixxuwa maare anchal rik’in xb’aanunkil chi jo’kan te’sachq chiruheb’ li raameb’; jo’kan naq chixjunileb’ li ke’ok chaq sa’ li sumwank a’in, ki’aje’ ru chiruheb’ rilb’aleb’ li ras riitz’in chi b’eek chiru xch’a’ajkilaleb’, sa’ li xiwxiw li ke’wan wi’ sa’ li kutan a’an.
A’ut k’ehomaq reetal, kik’ulman naq ke’wan naab’al li ralaleb’, li moko okenaqeb’ ta sa’ sumwank naq ink’a’ te’xchap xk’anjeleb’aal re pleet re xkolb’al rib’eb’ chiruheb’ li xik’ neke’ilok reheb’; jo’kan naq eb’ a’an ke’xch’utub’ rib’ sa’ li kutan a’an, jo’ k’ihaleb’ li ke’ru chixchapb’al li k’anjeleb’aal re pleet, ut aj Nefita ke’xye rib’.
Ut eb’ a’an ke’ok sa’ jun sumwank naq te’pleetiq re xkolb’al li ach’ab’aak wankeb’ wi’ laj Nefita; relik chi yaal, re xkolb’al rix li ch’och’ toj reetal te’xq’axtesi xyu’ameb’; relik chi yaal, ke’ok sa’ sumwank naq maajo’q’e te’xq’axtesi li aach’ab’aak wankeb’ wi’; te’pleetiq b’an chi yalaq chan ru re xkolb’aleb’ laj Nefita ut xkolb’al rib’eb’ chiru moosil.
K’ehomaq reetal anajwan, wankeb’ wiib’ mil li saaj winq a’an, li ke’ok sa’ li sumwank a’in ut ke’xchap xk’anjeleb’aal re pleet re xkolb’al lix tenamit.
Anajwan ut k’ehomaq reetal, jo’ toj aran maajun wa ke’wan choq’ ch’a’ajkilal chiruheb’ laj Nefita, anajwan sa’ li kutan a’in ke’ok choq’ aj tenq’anel chi naab’al, xb’aan naq ke’xchap xk’anjeleb’aal re pleet, ut ke’raj naq laj Helaman taawanq choq’ xjolomineleb’.
Ut saaj winqeb’ chixjunileb’, ut numtajenaq xsak’ahileb’ sa’ axkawileb’ xch’ool, jo’ ajwi’ sa’ xmetz’eweb’ ut sa’ xb’aanunkil li k’a’aq re ru; a’ut k’ehomaq reetal, moko chixjunil ta a’in—a’aneb’ winq li bxaqxookeb’ xch’ool sa’ chixjunil li hoonal sa’ yalaq k’a’ru li k’eeb’il chixb’aanuheb’.
Relik chi yaal, a’aneb’ winq re yaal ut re tiikal k’a’uxlej, xb’aan naq tzolb’ileb’ chixpaab’ankil lix taqlahom li Dios, ut chi ab’eek chi tiik chiru.
Ut anajwan kik’ulman naq laj Helaman kib’eek sa’ xjolomileb’ lix awiib’ mil chi saaj aj pleet, re xtenq’ankileb’ li tenamit sa’ xnub’aal li ch’och’ sa’ xtz’e li saq’e chixk’atq li palaw sa’ rokeb’ saq’e.
Ut chi jo’kan kiraqe’ li xwaqxaqib’ xka’k’aal chihab’ rawa’b’ejileb’ laj raqol aatin sa’ xb’een lix tenamit laj Nefi.
 Ut anajwan kik’ulman sa’ xtiklajik li xb’ele xka’k’aal xchihab’eb’ laj raqol aatin, naq laj aAmmoron kixtaqla xtz’aamankil re laj Moroni naq taa’uxq xq’ajsinkil li preex chirib’ileb’ rib’.
Ut kik’ulman naq laj Moroni kireek’a chi saho’k xch’ool chi numtajenaq rik’in li tz’aamahom a’in, xb’aan naq a’an naraj li k’a’aq re ru k’eeb’il choq’ reheb’ li preex aj Lamanita re naq taak’anjelaq choq’ re xtenamit a’an; ut kiraj ajwi’ tz’aqal lix tenamit re xk’eeb’al xkawilal lix teep aj pleet.
Anajwan eb’ laj Lamanita ke’xchap chaq k’iila ixq ut kok’al, ut maajun ixq chi moko kok’al wan sa’ xyanqeb’ chixjunil lix preex laj Moroni, malaj eb’ li preex li kixchap chaq laj Moroni; jo’kan naq laj Moroni kixk’oxla jun li na’leb’ re xk’ulb’al rik’ineb’ laj Lamanita jo’ k’ihal li preex xkomoneb’ laj Nefita li taaruuq chiru.
Jo’kan naq kixtz’iib’a jun li hu, ut kixtaqla sa’ ruq’ lix moos laj Ammoron, li kixk’am ajwi’ chaq jun li hu rik’in laj Moroni.
Anajwan a’in li aatin kixtz’iib’a re laj Ammoron, kixye: K’e reetal, at Ammoron, xintz’iib’a aawe ka’ch’inaq chirix li pleet a’in li kat-ok wi’ rik’in lin tenamit, malaj ut li ki’ok wi’ laa awas rik’ineb’, ut li toj k’eek’o aach’ool chixpleetinkil chirix lix kamik.
K’e reetal, nawaj raj xyeeb’al ka’ch’inaq aawe chirix lix araqb’a-aatin li Dios, ut li yok’leb’ ch’iich’ re lix nimajwal josq’il, li taqsinb’il sa’ eeb’een wi ink’a’ nekejal eek’a’uxl ut nekerisiheb’ lee teep aj pleet toj sa’eb’ lee ch’och’ laa’ex, malaj li ch’och’ wan wi’ eereechanihom, a’an li ch’och’ Nefi.
Relik chi yaal, tinye raj aawe li na’leb’ a’in wi ta taaruuq tat-ab’inq chiru; relik chi yaal, tinye raj aawe chirix li xuwajel axb’alb’a li oyb’en wan chixk’ulb’al xkomoneb’ aj bkamsinel jo’ laa’at ut laa was, wi ink’a’ nekejal eek’a’uxl ut nekerisi lee na’leb’ aj kamsinel, ut nekexsutq’i sa’ tz’aqal eech’och’ rochb’een lee teep aj pleet.
A’b’anan jo’ ketz’eqtaana jun sut li k’a’aq re ru a’in, ut kepleeti lix tenamit li Qaawa’, chi jo’kan naru nink’oxla naq toj teeb’aanu wi’chik.
Ut anajwan k’ehomaq reetal, kawresinb’ilo chek’ulb’al; relik chi yaal, ut wi ink’a’ nekerisi lee k’oxlahom, k’ehomaq reetal, teek’am chaq sa’ eeb’een lix josq’il li Dios a’an li ketz’eqtaana, toj reetal ajwi’ naq texsache’q chi junajwa.
A’b’anan, jo’ naq yo’yo li Qaawa’, te’chalq li qateep aj pleet sa’ eeb’een wi ink’a’ nekerisi eerib’, ut sa’ junpaat tex’ula’aniiq rik’in li kamk, xb’aan naq laa’o taqak’uulaheb’ li qatenamit ut li qach’och’; relik chi yaal, ut taqak’uula xwankil li qapaab’aal ut lix na’leb’ li qaDios.
A’b’an k’e reetal, nak’utun chiwu naq nakatwaatina chirix li k’a’aq re ru a’in chi maak’a’ xyaalal, malaj ut nak’utun chiwu naq laa’at aralalat xb’alb’a; jo’kan naq tinchoy lin hu rik’in xyeeb’al aawe naq moko tinq’ajsiheb’ ta li preex, ka’ajwi’ b’an wi nanawman naq laa’at taaq’axtesi jun winq rochb’een li rixaqil ut eb’ lix kok’al, choq’ reeqaj jun preex; wi ut taa’uxmanq a’in naq teeb’aanu, laa’in tinq’ajsinq.
Ut k’e reetal, wi ink’a’ teeb’aanu a’in, laa’in tinchalq sa’ eeb’een wochb’eeneb’ inteep aj pleet; relik chi yaal, tink’e ajwi’ k’anjeleb’aal re pleet reheb’ li ixqilal ut li kok’al, ut tinchalq sa’ eeb’een, ut texintaaqe toj sa’ ajwi’ lee ch’och’ laa’ex, a’an xch’och’il li axb’een qeechanihom; relik chi yaal, ut taawanq li kik’ choq’ reeqaj li kik’, relik chi yaal, li yu’am reeqaj li yu’am, ut laa’in texinpleeti toj reetal naq texsache’q chaq sa’ xb’een li ruchich’och’.
K’e reetal, wankin sa’ injosq’il, ut jo’kan ajwi’ intenamit; laa’ex kesik’ qakamsinkil, ut laa’o yal xqasik’ xkolb’al qib’.
A’b’an k’e reetal, wi nekesik’ chik qasachb’al, laa’o taqasik’ eesachb’al laa’ex; relik chi yaal, ut taqasik’ li qach’och’, lix ch’och’il li xb’een qeechanihom.
Anajwan ninchoy lin hu.
Laa’in aj Moroni; laa’in jun aj jolominel reheb’ lix tenamiteb’ laj Nefita.
Anajwan kik’ulman naq laj Ammoron, naq kixk’ul li hu a’in, kijosq’o’, ut kixtz’iib’a jun chik li hu rik’in laj Moroni, ut a’in li aatin kixtz’iib’a, kixye: Laa’in aj Ammoron, xreyeb’ laj Lamanita; laa’in riitz’in laj Amalikiah li akamsinb’il eeb’aan.
K’e reetal, laa’in tin’eeqaju lix kik’el sa’ eeb’een, relik chi yaal, ut tinchalq sa’ eeb’een wochb’een inteep aj pleet, xb’aan naq ink’a’ ninxuwa li rahilal nekeyeechi’i.
Xb’aan naq k’ehomaq reetal, eb’ lee yuwa’ ke’xb’aanu li ink’a’ us reheb’ li ras riitz’in, jo’kan naq ke’relq’a chiruheb’ li awankilal re jolomink tenamit naq ak reheb’ raj tz’aqal a’an.
Anajwan ut k’ehomaq reetal, wi teekanab’ lee k’anjeleb’aal re pleet, ut teekanab’ eerib’ chi jolomiik xb’aan li ani tz’aqal re raj li jolomink tenamit, chirix a’an tintaqla naq eb’ lin tenamit te’xkanab’ lix k’anjeleb’aal re pleet ut moko te’wanq ta chik chi pleetik.
K’e reetal, kayeechi’i k’iila rahilal choq’ we laa’in ut re intenamit; a’b’anan k’e reetal, ink’a’ naqaxuwa ru li rahilal nakayeechi’i.
A’b’anan, tinkanab’ chi uxk li q’ajsink preex chiqib’il qib’ jo’ chanru aatz’aamahom, chi sa sa’ inch’ool, re taaruuq tink’uula intzakemq choq’ reheb’ lin winq aj pleet, ut laa’o taqapleeti jun li pleet li taawanq chi junelik, toj reetal te’k’ehe’q laj Nefita rub’el qawankil, malaj te’oso’q chi junelik.
Chirix ut li Dios a’an li nakaye naq xqatz’eqtaana, k’e reetal, ink’a’ naqanaw ru xkomon a’ winq a’an, chi moko nekenaw laa’ex; a’b’anan wi na’ux naq wan a’ winq a’an, ink’a’ naqanaw ma ink’a’ kooxyo’ob’tesi ta laa’o jo’ chanru laa’ex.
Ut wi na’ux naq wan jun aj tza ut jun xb’alb’a, k’e reetal, ma ink’a’ tatxtaqla aran re tatwanq rik’in li was li kekamsi, li xak’e chi k’oxlamank naq xikenaq sa’ xkomon a’ na’ajej a’an?
A’b’an k’e reetal, maak’a’ na’ok wi’ a’ k’a’aq re ru a’in.
Laa’in laj Ammoron, ut ralal xk’ajolin laj aTzoram, li kimine’ ru ut ki’isiik chaq Jerusalen xb’aaneb’ lee yuwa’.
K’e ut reetal anajwan, laa’in jun aj Lamanita kaw xch’ool; k’e reetal, xpleetiman li pleet a’in re reeqajunkil li ink’a’ us xe’xk’ul, ut re xk’uulankil ut xtawb’al lix k’ulub’eb’ sa’ xjolomil li tenamit; ut ninchoy lin hu rik’in laj Moroni.
 Anajwan kik’ulman naq chirix naq laj Moroni kixk’ul li hu a’in q’axal wi’chik kijosq’o’, xb’aan naq kixnaw naq laj Ammoron tz’aqal re ru xnawom chirix axb’alaq’; relik chi yaal, kixnaw naq laj Ammoron naxnaw naq moko tiik ta ru li na’leb’ ki’ok wi’ chaq sa’ pleet rik’in lix tenamit laj Nefi.
Ut a’an kixye: K’ehomaq reetal, ink’a’ tinq’ajsi li preex chiqib’il qib’ rik’in laj Ammoron, ka’ajwi’ wi a’an taarisi li rajom, jo’ kinye sa’ inhu; xb’aan naq ink’a’ tinkanab’ re a’an naq tixtaw chik xwankil chiru li ak xk’ul.
K’ehomaq reetal, ninnaw li na’ajej b’ar wi’ neke’xk’aak’ale laj Lamanita lin tenamit li ke’xk’am chi preexil; ut jo’ laj Ammoron ink’a’ tixk’e we li xinye sa’ inhu, k’ehomaq reetal, tink’e re a’an jo’ chanru li waatin; relik chi yaal, tinsik’ xkamikeb’ toj reetal naq te’xtz’aama tuqtuukilal.
Ut anajwan kik’ulman naq chirix naq kixye laj Moroni li aatin a’in, kixtaqla sik’ok sa’ xyanqeb’ lix winq, re naq maare tixtaw junaq winq ralal xk’ajol laj Laman sa’ xyanqeb’.
Ut kik’ulman naq ke’xtaw jun, aj Laman xk’ab’a’; ut a’an ajun reheb’ lix moos li rey li kikamsiik chaq xb’aan laj Amalikiah.
Anajwan laj Moroni kixtaqla naq laj Laman ut junjunq rajlankileb’ lix winq te’xik rik’ineb’ laj k’aak’alenel li wankeb’ sa’ xb’eeneb’ laj Nefita.
Anajwan eb’ laj Nefita k’aak’alenb’ileb’ sa’ li tenamit Gid; jo’kan naq laj Moroni kixsik’ ru laj Laman ut kixtaqla naq te’xik junjunq rajlankileb’ li winq chirix.
Ut naq ki’ewu laj Laman xko’o rik’ineb’ laj k’aak’alenel li wankeb’ sa’ xb’eeneb’ laj Nefita; ut k’ehomaq reetal, ke’ril chi chalk ut ke’xb’oq; a’b’an a’an kixye reheb’: Mexxuwak; k’ehomaq reetal, laa’in aj Lamanita.
K’ehomaq reetal, laa’o xoo’eelelik chaq rik’ineb’ laj Nefita, ut warenaqeb’; ut k’ehomaq reetal naq xqamaq’ xkomon lix viin ut xqak’am chaq qik’in.
Anajwan naq eb’ laj Lamanita ke’rab’i li aatin a’in ke’xk’ul rik’in sahil ch’oolejil, ut ke’xye re: K’e chaq qe xkomon lee viin, re taaruuq too’uk’aq; sa sa’ qach’ool naq xek’am chi jo’kan li viin eerik’in, xb’aan naq lub’luuko.
A’b’an laj Laman kixye reheb’: Chiqak’uula xkomon li qaviin toj reetal naq tooxik chixk’ulb’aleb’ laj Nefita sa’ pleet.
A’b’an li yehom a’in yal kixnima ratawomeb’ chiruk’b’al xkomon li viin; Xb’aan naq lub’luuko, chankeb’; jo’kan ut chiqak’ul xkomon li viin, ut moqon taqak’ul viin chi jek’inb’il qe, li tixk’e qametz’ew chi xik re xpleetinkileb’ laj Nefita.
Ut laj Laman kixye reheb’: Naru nekeb’aanu jo’ chanru nekeraj.
Ut kik’ulman naq ke’ruk’ xkomon li viin chi moko ramb’il ta; ut chaab’il xsahil choq’ reheb’, jo’kan naq q’axal wi’chik ke’ruk’; ut kaw, rik’in naq ak k’uub’anb’il xkawil.
Ut kik’ulman naq ke’uk’ak ut ke’xsahila xch’ooleb’, ut moqon ak kalajenaqeb’ chixjunileb’.
Ut anajwan naq ke’ril laj Laman ut eb’ lix winq naq kalajenaqeb’ chixjunileb’, ut naq cham xwarjikeb’, ke’sutq’i rik’in laj Moroni ut ke’xye re chixjunil li k’a’aq re ru kik’ulman chaq.
Anajwan ut kiwan a’in jo’ chanru k’uub’anb’il xb’aan laj Moroni.
Ut laj Moroni ak kixkawresiheb’ lix winq rik’in k’anjeleb’aal re pleet; ut xko’o sa’ li tenamit Gid, naq cham xwarjikeb’ laj Lamanita ut kalajenaqeb’, ut kixkuteb’ li k’anjeleb’aal re pleet rik’ineb’ li preex, jo’kan naq chixjunileb’ wankeb’ chik xk’anjeleb’aal re pleet; Relik chi yaal, jo’kaneb’ ajwi’ li rixqilaleb’, ut chixjunil xkomoneb’ lix kok’aleb’, jo’ k’ihal li ke’ru chiroksinkil k’anjeleb’aal re pleet, naq laj Moroni kixchoy xk’eeb’al k’anjeleb’aal re pleet re chixjunileb’ li preex a’an; ut chixjunil li k’a’aq re ru a’an kib’aanuman chi q’axal ch’anch’o.
A’b’anan wi ta ke’rajsiheb’ ru laj Lamanita, k’ehomaq reetal naq kalajenaqeb’ ut eb’ laj Nefita ke’ru raj chixkamsinkileb’.
A’b’an k’ehomaq reetal, moko a’in ta li kiraj laj Moroni; a’an ink’a’ nasaho’ xch’ool rik’in kamsink chi moko ahoyok kik’; kisaho’ b’an xch’ool rik’in xkolb’al lix tenamit chiru li sache’k; ut xb’aan a’in, re naq ink’a’ tixk’ul sa’ xb’een li moko tiik ta, ink’a’ kiraj t’ane’k sa’ xb’eeneb’ laj Lamanita ut xsachb’aleb’ sa’ xkalajikeb’.
A’b’an ak kixk’ul chaq li naraj; xb’aan naq kixk’e li k’anjeleb’aal re pleet reheb’ li preex a’an xkomoneb’ laj Nefita li wankeb’ sa’ xyanq xtz’akil li tenamit; ut kixk’eheb’ xwankil chireechaninkil li jar na’ajej a’an li wankeb’ sa’ xyanq li xaqxookil tz’ak.
Toja’ ut naq kixtaqlaheb’ li winq li wankeb’ rik’in naq te’najto’q jun yokb’ rik’ineb’, ut te’xsutub’ rix li teep aj pleet reheb’ laj Lamanita.
Anajwan k’ehomaq reetal, kib’aanuman a’in chi q’eq, ut chi jo’kan naq ke’aj ru laj Lamanita eq’la ke’xk’e reetal naq sutsuukeb’ xb’aaneb’ laj Nefita chirix, ut naq eb’ lix preex wankeb’ xk’anjeleb’aal re pleet chi sa’.
Ut chi jo’kan ke’ril naq eb’ laj Nefita wankeb’ xwankil sa’ xb’eeneb’; ut sa’ li wankeb’ wi’ ke’xtaw naq moko aajel ta ru naq te’xpleetiheb’ laj Nefita; jo’kan naq eb’ li xb’eenil aj taqlanel reheb’ ke’relaji lix k’anjeleb’aaleb’ re pleet, ut ke’xk’am chaq ut ke’xkut chiroqeb’ laj Nefita, ut ke’xtz’aama uxtaan.
Anajwan k’ehomaq reetal, a’in li rajom laj Moroni.
A’an kixchapeb’ choq’ preex re pleet, ut kireechani li tenamit, ut kixtaqla rach’ab’ankil chixjunileb’ li preex, li ani aj Nefita; ut eb’ a’an ke’xjunaji rib’ rik’in lix teep aj pleet laj Moroni, ut k’a’jo’ naq ke’xk’e xkawilal lix teep aj pleet.
Ut kik’ulman naq kixtaqlaheb’ laj Lamanita li kixchap chaq choq’ preex, naq te’xtikib’ jun ak’anjel re xk’eeb’al xkawilaleb’ li kawresinb’il na’ajej sa’ xsutam li tenamit Gid.
Ut kik’ulman naq chirix naq kixk’e xkawilal li tenamit Gid, jo’ chanru li rajom, kixtaqla naq te’k’ame’q lix preex sa’ li tenamit Naab’alil; ut kixk’aak’ale li tenamit a’an rik’in jun teep q’axal kaw.
Ut kik’ulman naq eb’ a’an, us ta k’a’jo’ xk’ihal li b’alaq’ik ke’xyal laj Lamanita, ke’xk’uula ut ke’xkol rix chixjunil li preex li ke’xchap chaq, ut ke’xk’uula ajwi’ chixjunil li ch’och’ ut li wankilal li ke’xchap wi’ chaq chik.
Ut kik’ulman naq eb’ laj Nefita ke’ok wi’chik chi q’axok-u, ut chixk’ulb’al wi’chik li k’a’ru xk’ulub’eb’ ut li kanab’anb’ileb’ chixb’aanunkil.
K’iila sut ke’xyal laj Lamanita xsutinkileb’ rix chi q’eq, a’b’an sa’ xyalb’al a’in k’iila preex ke’chape’ reheb’.
Ut k’iila sut ke’xyal xk’eeb’al lix viin reheb’ laj Nefita, re te’ruuq chixsachb’aleb’ rik’in li b’an re kamsink malaj rik’in li kalaak.
A’b’an k’ehomaq reetal, eb’ laj Nefita moko timileb’ ta achixk’oxlankil li Qaawa’ lix Dios sa’ xq’ehil lix ch’a’ajkilaleb’.
Moko kiru ta naq ke’chape’ sa’ xra’aleb’; relik chi yaal, ink’a’ ke’xkanab’ rib’ chixyalb’al lix viin, ka’ajwi’ wi xe’xk’e xb’een wa re junjunq reheb’ li preex aj Lamanita.
Ut chi jo’kan ke’ril rib’ naq maajun b’an re kamsink taak’eemanq sa’ xyanqeb’; xb’aan naq wi lix viin tixkamsi jun aj Lamanita, tixkamsi ajwi’ jun aj Nefita; ut chi jo’kan ke’xyal rix chixjunil li ruk’a li nakaltesin.
Ut anajwan kik’ulman naq ki’aje’ ru naq laj Moroni tixkawresi rib’ re xpleetinkil li tenamit Morianton; xb’aan naq k’ehomaq reetal, eb’ laj Lamanita, rik’in xk’anjeleb’, ke’xk’e xkawilal li tenamit Morianton toj reetal naq q’axal kawil na’ajej a’an.
Ut junelik yookeb’ chixk’amb’al chaq li ak’ teep sa’ li tenamit a’an, jo’ ajwi’ chi ak’il li k’a’ru nak’anjelak reheb’.
Ut chi jo’kan kiraqe’ li xb’ele xka’k’aal chihab’ rawa’b’ejileb’ laj raqol aatin sa’ xb’een lix tenamit laj Nefi.
 Ut anajwan kik’ulman sa’ xtiklajik li xlaje xka’k’aal chihab’ rawa’b’ejileb’ laj raqol aatin, sa’ wiib’ xb’e li xb’een po, laj Moroni kixk’ul jun li hu taqlanb’il xb’aan laj Helaman, li naxye resil li yoo chi uxmank rik’ineb’ li tenamit sa’ li jun raqal chi ch’och’ a’an.
A’in ut li aatin kixtz’iib’a, kixye: At was wiitz’in q’axal raaro inb’aan, Moroni, jo’ sa’ li Qaawa’ jo’ ajwi’ sa’ xrahil li qapleetihom; k’e reetal, at inraarookil komon, wan k’a’ruhaq li tinye aawe chirix li qapleetihom sa’ li jun raqal chi ch’och’ a’in.
K’e reetal, awiib’ mil xkomoneb’ li ralaleb’ li winq a’an li kixk’am chaq laj Ammon sa’ li ch’och’ Nefi—Anajwan ak aanawom naq a’ineb’ ralal xk’ajol laj Laman, li asb’ej reheb’ li ralal li qayuwa’ aj Lehi; Anajwan moko na’ajman ta naq tinnumsi resil aawe chirix chixjunil li na’leb’ kanab’anb’il chaq reheb’ ut xmaak’a’il chaq lix paab’aaleb’, xb’aan naq laa’at nakanaw chirix chixjunil li k’a’aq re ru a’in— Jo’kan naq tz’aqalin rik’in naq tinye aawe naq wiib’ mil reheb’ li saaj winq a’in ke’xchap xk’anjeleb’aal re pleet, ut ke’raj raj naq laa’in tinwanq choq’ aj jolominel reheb’; ut koochal chixkolb’al rix li qatenamit.
Anajwan ut laa’at nakanaw ajwi’ chirix li asumwank li ke’xk’uub’ lix yuwa’eb’, naq ink’a’ te’xchap xk’anjeleb’aal re pleet chiruheb’ li ras riitz’ineb’ re hoyok kik’.
A’ut sa’ li xwaq xka’k’aal chihab’, naq ke’ril li qach’a’ajkilal ut li rahilal kiqanumsi choq’ reheb’, okeb’ raj re achixq’etb’al li sumwank li ke’xk’uub’ chaq ut chixchapb’al xk’anjeleb’aal re pleet re qakolb’al.
A’b’anan laa’in ink’a’ kinkanab’eb’ naq te’xq’et li sumwank a’in li ke’xk’uub’ chaq, rik’in naq xink’oxla naq li Dios tixk’e qametz’ew, jo’kan naq ink’a’ chik taqak’ul rahilal xb’aan xtz’aqob’resinkil ru li aatin ke’xxaqab’ chaq a’an.
A’ut k’e reetal, a’in jun li na’leb’ naru nawan wi’ xnimal xsahil qach’ool.
Xb’aan naq k’e reetal, sa’ li xwaq xka’k’aal chihab’, laa’in, aj Helaman, kinb’eek sa’ xjolomileb’ li wiib’ mil chi saaj winq a’in sa’ li tenamit Judea, re xtenq’ankil laj Antipus, li kaxaqab’ chaq choq’ aj jolominel sa’ xb’eeneb’ li ani wankeb’ sa’ li jun raqal chi ch’och’ a’an.
Ut kinjunaji lin wiib’ mil chi alal, (xb’aan naq k’ulub’ejeb’ naq alalb’ej taayeemanq reheb’) rik’in lix teep aj pleet laj Antipus, ut rik’in li metz’ew a’an laj Antipus kisaho’ sa’ xch’ool chi numtajenaq; xb’aan naq k’e reetal, lix teep aj pleet a’an ak k’osb’il ru xb’aaneb’ laj Lamanita, xb’aan naq lix teepeb’ a’an ak ke’xkamsi chaq li qawinq chi q’axal nim rajlankileb’, xb’aan li wan wi’ rajom naq taaraho’q qach’ool.
A’b’anan naru naqak’ojob’ qach’ool rik’in li na’leb’ a’in, naq xe’kam sa’ xkolb’al rix xna’leb’ lix tenamiteb’ ut lix Dios, relik chi yaal, ut asaheb’ xch’ool.
Ut eb’ laj Lamanita ke’xchap ajwi’ naab’al li preex, ut xb’eenileb’ aj taqlanel chixjunileb’, xb’aan naq maajun chik ke’xkanab’ chi yo’yo.
Ut naqak’oxla naq wankeb’ anajwan sa’ li hoonal a’in sa’ li ch’och’ Nefi, wi ut moko kamsinb’ileb’ ta.
Ut anajwan a’ineb’ li tenamit li ke’ruhan laj Lamanita chireechaninkil rik’in xhoyb’al xkik’eleb’ xk’ihaleb’ li qawinq kaweb’ xch’ool: Li ch’och’ Manti, malaj li tenamit Manti, ut li tenamit Tzeesrom, ut li tenamit Kumeni, ut li tenamit Antiparah.
A’ineb’ ut li tenamit li eechaninb’il xb’aaneb’ naq kinwulak sa’ li tenamit Judea; ut kintaw laj Antipus ut eb’ lix winq chixtawasinkil rib’ chi anchaleb’ xmetz’ew re xk’eeb’al xkawilal li tenamit.
Relik chi yaal, ut tawajenaqeb’ a’an sa’ tz’ejwalej jo’ ajwi’ sa’ musiq’ej, xb’aan naq ke’pleetik chaq chi kaweb’ xch’ool chi kutan, ut ke’xtawasi rib’ chi q’eq re xk’uulankil xwankil sa’ xb’eeneb’ lix tenamiteb’; ut chi jo’kan ke’xnumsi chaq li ninqi ch’a’ajkilal, li jar paay wan.
Ut anajwan k’eek’ookeb’ xch’ool chi q’axok-u sa’ li na’ajej a’in malaj chi kamk; jo’kan naq taak’e tana’ reetal naq li ch’ina teep li kink’am chiwix, relik chi yaal, eb’ lin alalb’ej a’an, ke’xk’e xnimal xyo’onihomeb’ ut naab’al xsahileb’ xch’ool.
Ut anajwan kik’ulman, naq ke’ril laj Lamanita naq laj Antipus kixk’ul chik xmetz’ew lix teep aj pleet, ke’mine’ ru xb’aan xtaqlahom laj Ammoron naq ink’a’ te’chalq sa’ xb’een li tenamit Judea, malaj sa’ qab’een laa’o, re qapleetinkil.
Ut chi jo’kan koo’usilaak xb’aan li Qaawa’; xb’aan naq wi ta ke’chal sa’ qab’een sa’ xq’unal qametz’ew a’in maare raj ke’xsach li qach’ina teep aj pleet; a’b’an chi jo’kan kookole’.
Ke’taqlaak xb’aan laj Ammoron naq te’xk’uula xwankil sa’ xb’eeneb’ li tenamit a’an li ak ke’xchap chaq.
Ut chi jo’kan kiraqe’ li xwaq xka’k’aal chihab’.
Ut sa’ xtiklajik li xwuq xka’k’aal chihab’ ak kiqakawresi li qatenamit ut laa’o ajwi’, re xkolb’al qib’.
Anajwan kiqaj raj naq te’chalq laj Lamanita sa’ qab’een; xb’aan naq moko kiqaj ta chalk sa’ xb’eeneb’ a’an chixpleetinkileb’ sa’ xkawil na’ajeb’.
Ut kik’ulman naq kiqak’ojob’eb’ laj muqmuukil k’ehol eetal chiqasutam, re xk’aak’alenkil lix xikikeb’ laj Lamanita, re naq ink’a’ te’nume’q chiqix chi q’ojyin chi moko chi kutan re xpleetinkileb’ li qatenamit jun ch’ol chik li wankeb’ sa’ xjayal lix nim li saq’e.
Xb’aan naq kiqanaw naq sa’eb’ li tenamit a’an moko tz’aqaleb’ ta xmetz’ew chixk’ulb’aleb’; jo’kan naq kiqaj raj, wi te’nume’q chiqix, chalk sa’ xb’eeneb’ chirixeb’, ut chi jo’kan taqapleetiheb’ chirix sa’ li hoonal ajwi’ naq te’pleetiiq chi uub’ej.
Kiqak’oxla naq tooruuq chi numtaak sa’ xb’eeneb’; a’b’an k’e reetal, moko kiqak’ul ta li qajom a’in.
Moko ke’chal ta xch’ool chi nume’k chiqix rik’in chixjunil lix teep aj pleet, chi moko ke’chal xch’ool rik’in jun raqal, maare anchal moko tz’aqalaqeb’ ta xmetz’ew ut te’t’ane’q.
Chi moko ke’chal xch’ool chi b’eek taq’a re xpleetinkil li tenamit Tzarahemla, chi moko ke’chal xch’ool chixq’axb’al xyo’leb’aal li ha’ Sidon, toj junpak’al sa’ li tenamit Nefihah.
Ut chi jo’kan, rik’ineb’ lix teep, k’eek’ookeb’ xch’ool chixk’uulankil xwankil sa’ xb’eeneb’ li tenamit a’an li ak xe’xchap chaq.
Ut anajwan kik’ulman sa’ li xkab’ po re li chihab’ a’an, kik’ame’ chaq qe naab’al li k’a’ru nak’anjelak qe, taqlanb’il xb’aan xyuwa’eb’ lin wiib’ mil chi alal a’an.
Ut jo’kan ajwi’ ke’taqlaak chaq qe wiib’ mil chi winq sa’ li ch’och’ Tzarahemla.
Ut chi jo’kan koowan chi kawresinb’il rik’in lajeeb’ mil chi winq, ut li k’a’ru nak’anjelak reheb’, ut reheb’ ajwi’ li rixaqileb’ ut li ralal xk’ajoleb’.
Ut eb’ laj Lamanita, rik’in rilb’al chi jo’kan chi nimank li qateep wulaj wulaj, ut chi wulak li k’a’ru nak’anjelak re qatenq’ankil, eb’ a’an ke’ok chi xuwak, ut chi elk, re naq wi taaruuq te’xk’e xraqik xk’ulb’al li k’a’ru nak’anjelak qe ut xkomon li qametz’ew.
Anajwan naq kiqil naq eb’ laj Lamanita ke’ok chi chalk xk’a’uxl chi jo’kan, kiqaj raj xk’anjelankil jun li k’oxlanb’il pleet sa’ xb’eeneb’, jo’kan naq laj Antipus kixtaqla naq laa’in toxinb’eeq wochb’eeneb’ lin saaj alal sa’ xjayal jun li tenamit junpak’al, chanchan naq yooko chixk’amb’al k’a’ru taak’anjelaq re li tenamit chi junpak’al.
Ut tento toob’eeq chi nach’ rik’in li tenamit Antiparah, chanchan naq tooxik sa’ li tenamit chi junpak’al, sa’eb’ li nub’aal chire palaw.
Ut kik’ulman naq koxoob’eeq, chanchan rik’in li k’a’ru nak’anjelak qe, re tooxik sa’ li tenamit a’an.
Ut kik’ulman naq laj Antipus koxb’eeq rik’in jun raqal lix teep aj pleet, ut kixkanab’ li rela’ re xk’uulankil xwankil sa’ xb’een li tenamit.
A’b’an moko najt ta kib’eek toj reetal naq ak xikenaqin rik’in lin ch’ina teep aj pleet, ut xinnach’ok rik’in li tenamit Antiparah.
Ut anajwan, sa’ li tenamit Antiparah k’ojob’anb’il li jun teep aj pleet q’axal kaw xmetz’ew reheb’ laj Lamanita; relik chi yaal, a’aneb’ li q’axal nim rajlankileb’.
Ut kik’ulman naq chirix naq kiyehe’ resil reheb’ xb’aaneb’ lix muqmuukil k’ehol eetal, ke’el chaq rik’in xteep aj pleet ut ke’b’eek re qapleetinkil.
Ut kik’ulman naq koo’eelelik chiruheb’, sa’ xjayal lix nim li saq’e.
Ut chi jo’kan kootaaqeek xb’aan li jun teep aj pleet q’axal nim xmetz’ew reheb’ laj Lamanita; Relik chi yaal, toj reetal naq najt ka’ch’in ke’wulak, jo’kan ut, naq ke’ril lix teep aj pleet laj Antipus chixtaaqenkileb’ rik’ineb’ xmetz’ew, moko ke’xjal ta xb’e chixnim chi moko chixtz’e; tiik b’an naq ke’xk’am xb’e chiqix; ut jo’ kiqak’oxla, rajomeb’ a’an naq toohe’xkamsi naq toj maji’ neke’tawe’ xb’aan laj Antipus, ut a’in re naq ink’a’ te’sutiiq rix xb’aan li qatenamit.
Ut anajwan laj Antipus, naq kiril li xiwxiw wanko wi’, kixseeb’a xb’eenik lix teep aj pleet.
A’b’an k’e reetal, ak q’ojyin, jo’kan naq ink’a’ koohe’xtaw, chi moko ke’tawe’ xb’aan laj Antipus, jo’kan naq koxooxaqliiq chiru li q’ojyin.
Ut kik’ulman naq chi toj maji’aq nasaqew eq’la, k’e reetal, eb’ laj Lamanita yookeb’ chiqataaqenkil.
Anajwan moko tz’aqal ta qametz’ew chixpleetinkileb’; relik chi yaal, ink’a’ kiwaj xkanab’ankil naq eb’ lin kok’ alal te’t’ane’q sa’ ruq’eb’; jo’kan naq kiqatikib’ wi’chik qab’eenik, ut kiqachap qab’e chiru li yamyookil ch’och’.
Anajwan eb’ a’an moko ke’chal ta xch’ool chixjalb’al xb’e chixnim chi moko chixtz’e maare anchal te’sutiiq rix, chi moko laa’in kiwaj xjalb’al inb’e chinnim chi moko chintz’e maare anchal tine’xtaw, ut ink’a’ raj tooruuq chixxaqab’ankil qib’ chiruheb’, tookamsiiq raj b’an, ut eb’ a’an te’ruuq raj chi eelelik; ut chi jo’kan koo’eelelik chiru chixjunil li kutan a’an chiru li yamyookil ch’och’, toj reetal naq kiq’ojyino’.
Ut kik’ulman naq jun sut chik, naq kikutano’ eq’la ke’qileb’ laj Lamanita sa’ qab’een, ut koo’eelelik chiruheb’.
A’b’an kik’ulman naq moko najt ta koohe’xtaaqe naq ke’xaqli; ut kiwan chi eq’la sa’ rox xb’e li xwuq po.
Ut anajwan, ma tawb’ileb’ ta chaq xb’aan laj Antipus moko kiqanaw ta, a’b’an laa’in kinye reheb’ inwinq: K’ehomaq reetal, moko naqanaw ta ma ink’a’ ke’xaqli re ajwi’ naq toochalq sa’ xb’eeneb’, re naq toohe’xchap sa’ xra’aleb’; Jo’kan ut k’a’ru nekeye, ex walal, ma texxik chixpleetinkileb’?
Ut anajwan ninye aawe, at was wiitz’in Moroni raaro inb’aan, naq maajun wa wilom xkomon xnimal li akawil ch’oolej, ink’a’, chi moko sa’ xyanqeb’ chixjunileb’ laj Nefita.
Xb’aan naq jo’ chanru naq walal junelik xinye reheb’ (xb’aan naq tz’aqal saajeb’ chixjunileb’) jo’kan ajwi’ ke’xye we: Yuwa’, k’e reetal naq li qaDios wan qik’in, ut ink’a’ tixkanab’ naq toot’ane’q; xikaqo ut; ink’a’ raj taqakamsiheb’ li qas qiitz’in wi ta toohe’xkanab’ sa’ xyaalal; jo’kan ut chooxikaq, maare anchal te’numtaaq sa’ xb’een li teep aj pleet re laj Antipus.
Anajwan maajun wa ke’pleetik chaq, a’ut ink’a’ neke’xxuwa ru li kamk; ut q’axal wi’chik ke’xk’oxla li aach’ab’aak wankeb’ wi’ lix yuwa’eb’ chiru xyu’ameb’ a’an; relik chi yaal, ke’tzole’ chaq xb’aaneb’ lix bna’, naq wi ink’a’ neke’wiib’an xch’ool, li Dios tixkoleb’.
Ut ke’xnumsi chiwu li raatineb’ lix na’eb’, ke’xye: Moko nawiib’an ta qach’ool naq ke’xnaw li qana’.
Ut kik’ulman naq kinsutq’i wochb’een lin wiib’ mil re xpleetinkileb’ laj Lamanita a’in li ke’taaqenk chaq qe.
K’e ut reetal anajwan, eb’ lix teep aj pleet laj Antipus ke’xtaweb’ chaq, ut ak kitikla jun li xuwajel pleet.
Lix teep aj teep laj Antipus rik’in naq tawajenaqeb’, xb’aan xnajtil xb’eenikeb’ sa’ xka’ch’inal xnumik li kutan, okeb’ raj re chi t’ane’k sa’ ruq’eb’ laj Lamanita, ut wi ta ink’a’ kinsutq’i wochb’een inwiib’ mil, ke’xtaw raj li rajomeb’.
Xb’aan naq laj Antipus t’anenaq chaq xb’aan li yok’leb’ ch’iich’, ut naab’al reheb’ lix jolominel, xmaak xtawajikeb’, a’an xmaak xseeb’al lix b’eenikeb’—jo’kan naq eb’ lix winq laj Antipus, rik’in naq sachsookeb’ xna’leb’ xb’aan xt’anikeb’ li neke’jolomink reheb’, ke’ok chi eelelik chiruheb’ laj Lamanita.
Ut kik’ulman naq eb’ laj Lamanita ke’chal xkawileb’ xch’ool, ut ke’ok chixtaaqenkileb’; ut chi jo’kan yookeb’ laj Lamanita chixtaaqenkileb’ rik’in xnimaleb’ xmetz’ew naq kichal laj Helaman chirixeb’ rochb’een lix wiib’ mil, ut ki’ok chixkamsinkileb’ chi numtajenaq, jo’kan naq ke’xaqli chixjunil li teep aj pleet reheb’ laj Lamanita ut ke’sutq’i sa’ xb’een laj Helaman.
Anajwan, naq ke’ril lix tenamit laj Antipus naq eb’ laj Lamanita ke’xsutq’isi rib’, ke’xch’utub’eb’ lix winq ut ke’chal wi’chik chirixeb’ laj Lamanita.
Ut anajwan kik’ulman naq laa’o, xtenamit laj Nefi, lix tenamit laj Antipus, ut laa’in wochb’een inwiib’ mil, kiqasutiheb’ rix laj Lamanita, ut kiqakamsiheb’; relik chi yaal, jo’kan naq ke’mine’ ru chixq’axtesinkil xk’anjeleb’aal re pleet ut xq’axtesinkil ajwi’ rib’eb’ jo’ preex re pleet.
Ut anajwan kik’ulman naq chirix naq ke’xq’axtesi rib’eb’ chiqu, k’e reetal, kink’eheb’ sa’ ajl li saaj winq li ke’pleetik wochb’een, kinxuwa naq maare naab’al reheb’ ke’kamsiik.
A’b’an k’e reetal, k’a’jo’ xsahil inch’ool naq amaajun aamej reheb’ t’anenaq chi ch’och’; relik chi yaal, ut ke’pleetik chaq chanchan rik’in xmetz’ew li Dios; relik chi yaal, maajun wa nawb’il naq ke’pleetik li winq rik’in xkomon li sachb’a-ch’oolejil metz’ew a’in; ut maak’a’jo’ xnimal lix wankilaleb’ naq ke’chal sa’ xb’eeneb’ laj Lamanita, jo’kan naq ke’xxeb’esiheb’; ut xb’aan a’in naq eb’ laj Lamanita ke’xq’axtesi rib’ choq’ preex re pleet.
Ut jo’ maak’a’ qana’aj choq’ reheb’ li qapreex, re taaruuq taqak’aak’aleheb’ ut taqak’uulaheb’ chi jachjo ru rik’ineb’ li teep aj pleet reheb’ laj Lamanita, chi jo’kan kiqataqlaheb’ sa’ li ch’och’ Tzarahemla, ut jun raqal reheb’ li winq a’an li moko kamsinb’ileb’ ta re laj Antipus rochb’eeneb’; ut li jun ch’ol chik kink’am chiwix ut kinjunajiheb’ rik’ineb’ lin saaj winq aj aAmmonita; ut kiqachap li qab’e chi sutq’iik sa’ li tenamit Judea.
 Ut anajwan kik’ulman naq kink’ul jun li hu taqlanb’il xb’aan laj Ammoron, li rey, li nayehok naq wi tinq’axtesiheb’ li preex re pleet li kiqachap chaq naq a’an tixq’axtesi qe li tenamit Antiparah.
A’b’anan laa’in kintaqla jun li hu rik’in li rey, naq ch’olch’o chiqu naq tz’aqal li qateep re xchapb’al li tenamit Antiparah rik’in qametz’ew; ut wi ta taqaq’axtesi li preex choq’ reeqaj li tenamit a’an maak’a’aq raj qana’leb’ jo’ kiqak’oxla, ut naq ka’ajwi’ taqaq’axtesiheb’ li qapreex choq’ reeqajeb’ laj preex.
Ut laj Ammoron kixtz’eqtaana inhu, xb’aan naq ink’a’ kiraj xq’axtesinkil li preex chiqib’il qib’, jo’kan naq koo’ok chixkawresinkil qib’ re xpleetinkil li tenamit Antiparah.
A’b’an eb’ li wankeb’ Antiparah ke’xkanab’ li tenamit, ut ke’eelelik sa’eb’ li jun ch’ol chik xtenamiteb’, li eechaninb’il xb’aaneb’, re xk’eeb’al xkawileb’; ut chi jo’kan li tenamit Antiparah kit’ane’ sa’ quq’.
Ut chi jo’kan kiraqe’ li xwaqxaq xka’k’aal chihab’ rawa’b’ejileb’ laj raqol aatin.
Ut kik’ulman naq sa’ xtiklajik li xb’ele xka’k’aal chihab’, kiqak’ul jun taqlijik li k’a’ru nak’anjelak qe, jo’ ajwi’ xtiqb’al ru li qateep aj pleet, chalenaq chaq sa’ li ch’och’ Tzarahemla, ut sa’ li ch’och’ chixsutam, waqib’ mil rajlankileb’, jo’ ajwi’ oxk’aal reheb’ li aralaleb’ laj Ammonita li ke’chal chixjunajinkil rib’ rik’in ras riitz’ineb’, lin ch’ina teep wiib’ mil xk’ihaleb’.
Ut anajwan k’e reetal, kawo chaq, relik chi yaal, tz’aqal ajwi’ chaq li k’a’aq re ru nak’anjelak qe, li taqlanb’il chaq qe.
Ut kik’ulman naq li qajom, a’an ok sa’ pleet rik’in li teep aj pleet li k’ojob’anb’il chixkolb’al rix li tenamit Kumeni.
Ut anajwan k’e reetal, tink’ut chawu naq chi seeb’ kiqataw li qajom; relik chi yaal, rik’in li qakawil teep, malaj rik’in jun raqal li qakawil teep, kiqasuti rix chi q’eq li tenamit Kumeni, ka’ch’in chik ma taawulaq rik’ineb’ jun taqlajik li k’a’ru nak’anjelak reheb’.
Ut kik’ulman naq kiqak’ojob’ li qateep chi sutsu chirix li tenamit chiru k’iila q’ojyin, a’ut koowar sa’ xb’eeneb’ li qayok’leb’ ch’iich’, ut kiqaxaqab’eb’ laj k’aak’alenel, re naq eb’ laj Lamanita ink’a’ te’ruuq chi chalk sa’ qab’een chi q’eq ut chiqakamsinkil, li ke’xyal k’iila sut; a’b’an jo’ k’ihal sut ke’xyal a’in kihoye’ xkik’eleb’.
Moqon kiwulak li k’a’ru taqlanb’il reheb’, ut okeb’ raj re sa’ li tenamit chi q’eq.
Ut maawa’o aj Lamanita naq ke’ril; laa’o b’an aj Nefita, jo’kan naq kiqachapeb’, rochb’een li k’a’ru reheb’ li taqlanb’il chaq.
Ut eb’ laj Lamanita, us ta ramb’il chi jo’kan chiruheb’ li k’a’ru nak’anjelak reheb’, toj k’eek’ookeb’ xch’ool chixk’uulankil xwankil sa’ xb’een li tenamit, jo’kan naq ki’aje’ ru naq taqak’am li k’a’aq re ru a’an li taqlanb’il chaq reheb’ ut taqataqla aran Judea, ut eb’ li qapreex sa’ li ch’och’ Tzarahemla.
Ut kik’ulman naq moko numenaq ta naab’al kutan naq eb’ laj Lamanita ke’ok chi sachk xyo’onihomeb’ naq te’tenq’aaq; jo’kan naq ke’xq’axtesi li tenamit sa’ quq’, ut chi jo’kan kiqak’ul li k’a’ru k’oxlanb’il qab’aan rik’in xk’ulb’al li tenamit Kumeni.
A’b’anan kik’ulman naq q’axal k’iheb’ li qapreex, jo’kan naq us ta q’axal nim li qajlankil, ki’aje’ ru chiqu roksinkil chixjunil li qateep re xk’uulankileb’, malaj xk’eeb’aleb’ chi kamk.
Xb’aan naq k’e reetal, eb’ a’an neke’eelelik chaq chi k’iheb’ rajlankil, ut neke’pleetik rik’in pek, ut rik’in tenleb’ che’, malaj yalaq k’a’aq re ru naru neke’xk’e sa’ ruq’eb’, jo’kan naq kiqakamsi numenaq wiib’ mil reheb’ chirix naq ke’xq’axtesi rib’ choq’ preex re pleet.
Jo’kan naq ki’aje’ ru chiqu naq taqak’e xraqik xyu’ameb’, malaj naq taqak’aak’aleheb’, chi wank sa’ quq’ li yok’leb’ ch’iich’, toj taq’a sa’ li ch’och’ Tzarahemla; ut jo’kan ajwi’, li k’a’ru qe, yal tz’aqal choq’ re li qatenamit laa’o, us ta wan li k’a’ru kiqamaq’ chaq chiruheb’ laj Lamanita.
Anajwan ut, sa’ li ch’a’ajkilal a’an li koowan wi’, q’axal chik naq ki’ajman ru xk’uub’ankil qana’leb’ chirixeb’ li preex re pleet a’in; a’b’anan kiqak’e qach’ool chixtaqlankileb’ aran taq’a sa’ li ch’och’ Tzarahemla; jo’kan naq kiqasik’ ru jun raqal reheb’ li qawinq, ut kiqak’eheb’ xwankil sa’ xb’eeneb’ li qapreex re te’xik taq’a sa’ li ch’och’ Tzarahemla.
A’ut kik’ulman naq wulajaq chik a’an ke’sutq’i chaq.
Anajwan ut k’e reetal, ink’a’ kiqapatz’ reheb’ chirixeb’ li preex, xb’aan naq k’e reetal, eb’ laj Lamanita chalenaqeb’ sa’ qab’een, ut tz’aqal li hoonal ke’sutq’i wi’ eb’ a’an, re qakolb’al chiru t’ane’k sa’ ruq’eb’.
Xb’aan naq k’e reetal, laj Ammoron kixtaqla chaq re xtenq’ankileb’ jun ak’ taqlajik li k’a’ru nak’anjelak reheb’, jo’ ajwi’ jun teep chi winq nim rajlankileb’.
Ut kik’ulman naq eb’ li winq a’an li kiqataqla chaq rik’ineb’ li preex ke’wulak sa’ tz’aqal hoonal re xramb’aleb’ ru, naq okeb’ raj re chi numtaak sa’ qab’een.
A’ut k’e reetal, lin ch’ina teep wiib’ mil ut oxk’aal rajlankileb’ ke’pleetik chi q’axal anchaleb’ xch’ool; relik chi yaal, ke’xaqli chi kaw chiruheb’ laj Lamanita, ut ke’xk’e li kamk sa’ xb’eeneb’ chixjunil li ani ke’pleetink reheb’.
Ut naq li jun ch’ol chik re li qateep aj pleet okeb’ raj re chi tiikisiik xb’aaneb’ laj Lamanita, k’e reetal, eb’ li wiib’ mil rik’in oxk’aal a’an xaqxookeb’ chi kaw ut ink’a’ neke’eek’an xch’ool.
Relik chi yaal, ut eb’ a’an ke’xpaab’ ut ke’xk’e xch’ool chixb’aanunkil chi tz’aqal re ru li junjunq chi aatin taqlanb’il; relik chi yaal, ut jo’ chanru ajwi’ lix paab’aaleb’ ki’ux reheb’; ut kijultiko’ we li aatin ke’xye we naq eb’ lix ana’ ke’xtzoleb’ wi’.
Ut anajwan k’e reetal, b’antiox reheb’ li walal a’in, ut eb’ li winq a’an li ke’sik’e’ chaq ru re xk’amb’aleb’ li preex, naq ki’ux li nimla q’axok-u a’in, xb’aan naq a’aneb’ li ke’q’axok ruheb’ laj Lamanita, jo’kan naq ke’sutq’isiik wi’chik chirix toj sa’ li tenamit Manti.
Ut kikana sa’ quq’ li qatenamit Kumeni, ut moko chiqajunilo ta koosache’ rik’in yok’leb’ ch’iich’; a’b’anan naab’al li sachk kiqak’ul chaq.
Ut kik’ulman naq chirix naq ke’eelelik chaq laj Lamanita, tikto kintaqla naq eb’ lin winq li toch’enaqeb’ te’isiiq chaq sa’ xyanqeb’ li kamenaq, ut kintaqla naq te’lane’q xtoch’olaleb’.
Ut kik’ulman naq ke’wan wiib’ cient, sa’ xyanqeb’ lin wiib’ mil rik’in oxk’aal, li ke’lukta xb’aan xlajik xkik’eleb’; a’b’anan, jo’ chanru xchaab’ilal li Dios, k’a’jo’ xsachik qach’ool, ut xsahileb’ ajwi’ xch’ool chixjunil li qateep aj pleet, chirilb’al naq amaajun aamej kiwan sa’ xyanqeb’ li ki’oso’; relik chi yaal, chi moko wan ta junaq aamej sa’ xyanqeb’ li ink’a’ ta kixk’ul k’iila toch’olal.
Ut anajwan, sachb’a-ch’oolej choq’ re chixjunil li qateep aj pleet naq ke’kole’ rix, relik chi yaal, naq ke’kole’ xyu’ameb’ us ta wan jun mil reheb’ li qas qiitz’in li ke’kamsiik.
Ut tiik ru naq naqaye naq a’an xb’aan lix sachb’a-ch’oolejil awankil li Dios, xb’aan xnumtajenaqil lix bpaab’aaleb’ chirix li k’a’ru tzolb’ileb’ chaq chixpaab’ankil—a’an naq wan jun li Dios tiik xna’leb’, ut li ani ink’a’ neke’wiib’an xch’ool, naq eb’ a’an te’kole’q rix xb’aan lix sachb’a-ch’oolejil wankilal a’an.
Anajwan a’in lix paab’aaleb’ a’in li kin’aatinak wi’; saajeb’, ut xaqxookeb’ xk’a’uxl, ut neke’xkanab’ rib’ chiru li Dios junelik.
Ut anajwan kik’ulman naq chirix naq kiqileb’ chi jo’kan li qawinq li toch’oleb’, ut kiqamuqeb’ li qakamenaq jo’ ajwi’ xkamenaqeb’ laj Lamanita, li k’iheb’ chaq, k’e reetal, kiqapatz’ re laj Gid chirixeb’ li preex li ke’xtikib’ chaq xik taq’a sa’ li ch’och’ Tzarahemla rochb’eeneb’.
Anajwan laj Gid a’an li xb’eenil aj taqlanel sa’ xb’een li jun ch’uut li kixaqab’aak re xk’aak’alenkileb’ chi xik taq’a sa’ li ch’och’.
Ut anajwan, a’in li aatin kixye laj Gid we: K’e reetal, koo’ok chi xik taq’a sa’ li ch’och’ Tzarahemla qochb’een li qapreex.
Ut kik’ulman naq kiqak’uleb’ laj muqmuukil k’ehol eetal reheb’ li qateep aj pleet, li taqlanb’ileb’ chaq chixk’aak’alenkil xteepeb’ laj Lamanita.
Ut eb’ a’an ke’xjap re chiqu chixyeeb’al—K’ehomaq reetal, eb’ li teep aj pleet reheb’ laj Lamanita yookeb’ chi b’eek sa’ xjayal li tenamit Kumeni, ut k’ehomaq reetal, eb’ a’an te’chalq sa’ xb’eeneb’, relik chi yaal, ut te’xsacheb’ qatenamit.
Ut kik’ulman naq eb’ li qapreex ke’rab’i xjapomeb’ re, ut rik’in a’an ke’chal xkawileb’ xch’ool, ut ke’wakli chiqapleetinkil.
Ut kik’ulman naq sa’ xk’ab’a’ lix waklijikeb’ kiqak’e chi chalk li qayok’leb’ ch’iich’ sa’ xb’eeneb’.
Ut kik’ulman naq sa’ jun molam ke’alinak chiru qayok’leb’ ch’iich’, sa’ li ke’kamsiik wi’ lix k’ihaleb’; ut li jun ch’ol chik reheb’ ke’xpa xb’e ut ke’eelelik chiqu.
Ut k’e reetal, chirix naq ke’eelelik ut ink’a’ kooru chixtawb’aleb’, kiqachap qab’e chi seeb’anb’il qib’ sa’ xjayal li tenamit Kumeni; ut k’e reetal, tz’aqal li hoonal koowulak wi’ re taqatenq’aheb’ li qas qiitz’in chixkolb’al rix li tenamit.
Ut k’e reetal, jun sut chik kolb’ilo chaq sa’ ruq’eb’ li xik’ neke’ilok qe.
Ut osob’tesinb’il xk’ab’a’ li qaDios, xb’aan naq k’e reetal, a’an li xkolok chaq qe; relik chi yaal, li xb’aanunk re li nimla na’leb’ a’in choq’ qe.
Anajwan kik’ulman naq chirix naq laa’in, aj Helaman, kiwab’i li aatin a’in re laj Gid, kinnujak rik’in xsahil inch’ool chi numtajenaq, xb’aan xchaab’ilal li Dios rik’in xkolb’al qix, re naq ink’a’ koo’oso’ chiqajunil; relik chi yaal, ut nawoyb’eni naq li raameb’ li kamsinb’ileb’ ak aokenaqeb’ sa’ xhilob’aal lix Dios.
 K’e ut reetal, anajwan kik’ulman naq li qajom chirix a’in, a’an reechaninkil li tenamit Manti; a’b’an k’e reetal, maak’a’ kiruhan wi’ chiqu xk’amb’aleb’ chi elk sa’ li tenamit rik’ineb’ li qakok’ ch’uut.
Xb’aan naq k’e reetal, kijultiko’ reheb’ li k’a’ru ak kiqab’aanu chaq; jo’kan naq ink’a’ kooru achixb’alaq’inkileb’ chi elk chaq sa’eb’ lix kawil na’ajeb’.
Ut maak’a’jo’ naq neke’xq’ax rajlankil li qateep aj pleet, jo’kan naq moko kiwan ta qach’ool chi xik ut chixpleetinkileb’ sa’ lix kawil na’ajeb’.
Relik chi yaal, kiwan ut chi aajel ru chiqu naq taqoksiheb’ li qawinq sa’ xk’uulankil qawankil sa’ xb’eeneb’ li jar raqal chi ch’och’ kiqachap wi’ chaq chik, wan wi’ qeechanihom; jo’kan naq ki’aje’ ru naq too’oyb’eninq, re taaruuq taqak’ul chaq xkomon chik qakawilal sa’ li ch’och’ Tzarahemla, ut jo’kan ajwi’ chi ak’il li k’a’ru taak’anjelaq qe.
Ut kik’ulman naq rik’in a’in kintaqla aj taql rik’in laj jolominel re li qach’och’, re xk’eeb’al chixnaw chirix li yoo chi uxmank rik’in li qatenamit.
Ut kik’ulman naq kiqoyb’eni xk’ulb’al chaq li nak’anjelak qe ut xkawilal li qateep sa’ li ch’och’ Tzarahemla.
A’b’an k’e reetal, b’ab’ay ajwi’ kiqara wi’ rik’in a’in; xb’aan naq eb’ laj Lamanita yookeb’ ajwi’ chixk’ulb’al nimla kawilal chi wulaj wulaj, ut naab’al ajwi’ li k’a’ru nak’anjelak reheb’; ut jo’ka’in li koowan wi’ sa’ li kutan a’an.
Ut eb’ laj Lamanita yookeb’ chaq chi elk re qapleetinkil chi yalaq jo’q’e, ut k’eek’ookeb’ xch’ool rik’in k’oxlanb’il pleet chiqasachb’al; a’b’anan moko kooru ta chi elk re xpleetinkileb’, sa’ xk’ab’a’ li na’ajej neke’xkol wi’ rib’ ut lix kawil na’ajeb’.
Ut kik’ulman naq koo’oyb’enin sa’ li ch’a’ajkilal a’in koowan wi’, chiru xnumik k’iila po, toj reetal ajwi’ naq oso’k qe xb’aan xmaak’a’il li tzakemq.
A’b’anan kik’ulman naq kiqak’ul li tzakemq, ut k’amb’il qe chi k’aak’alenb’il xb’aan jun teep chi aj pleet wan wi’ wiib’ mil chi winq re qatenq’ankil; ut ka’ajwi’ a’in li qatenq’ankil kiqak’ul, re xkolb’al qib’ ut li qatenamit chiru t’ane’k sa’ ruq’eb’ li xik’ neke’ilok qe, relik chi yaal, re xyalb’al qu rik’ineb’ laj xik’ ilonel li ink’a’ naru rajlankileb’.
Ut anajwan lix yaalalil li qach’a’ajkilal a’in, malaj lix yaalalil k’a’ut naq ink’a’ ke’xtaqla chik xkawilal li teep qe, moko nawb’il ta qab’aan; jo’kan naq kiraho’ qach’ool ut koonujak ajwi’ rik’in xiw, maare anchal taachalq lix raqb’a-aatin li Dios sa’ xb’een li qach’och’, toj taanumtaaq sa’ qab’een ut toosache’q chi junajwa.
Jo’kan naq kiqahoy li qaam chi tijok chiru li Dios, re naq a’an tixk’e qametz’ew ut tooxkol chaq sa’ ruq’eb’ li xik’ neke’ilok qe, relik chi yaal, ut tixk’e ajwi’ qametz’ew re taqak’uulaheb’ li qatenamit, ut li qach’och’, ut li eechaninb’il qab’aan, re xtenq’ankil li qatenamit.
Relik chi yaal, ut kik’ulman naq li Qaawa’ li qaDios koorula’ani rik’in xk’eeb’al chiqanaw naq a’an tooxkol; relik chi yaal, jo’kan naq kixye tuqtuukilal re li qaam, ut kixk’e nimla paab’aal qe, ut kixk’e chiqayo’oni naq sa’ xk’ab’a’ a’an tookole’q.
Ut kichal xkawil qach’ool rik’in li ch’ina teep li kitaqlaak chaq qe, ut xaqxo li qana’leb’ naq taqaq’axeb’ ru li xik’ neke’ilok qe, ut ataqak’uula qawankil sa’ xb’een li qach’och’, ut li eechaninb’il qab’aan, ut li qixaqil, ut li qakok’al, ut li na’leb’ li bach’ab’anb’ilo wi’.
Ut chi jo’kan xookoho rik’in x’anchalil qametz’ew chixpleetinkileb’ laj Lamanita, li wankeb’ sa’ li tenamit Manti; ut kiqayiib’ li qamuheb’aal t’ikr sa’ li junpak’al wan wi’ li yamyookil ch’och’, li nach’ wan rik’in li tenamit.
Ut kik’ulman naq wulajaq chik a’an, naq ke’ril laj Lamanita naq wanko sa’eb’ li nub’aal chire li yamyookil ch’och’ li nach’ wan rik’in li tenamit, naq ke’xtaqlaheb’ lix muqmuukil k’ehol eetal chiqasutam, re taaruuq te’xk’e reetal rajlankil ut xkawil xmetz’ew li qateep aj pleet.
Kik’ulman ut, naq ke’ril naq moko kaw ta qametz’ew, jo’ chanru li qajlankil, ut rik’in naq neke’xxuwa naq maare taqaram xtenq’ankileb’ wi ink’a’ te’elq chiqapleetinkil ut toohe’xkamsi, ut rik’in ajwi’ naq sa’ xch’ooleb’ a’an moko taach’a’ajko’q ta chiruheb’ qasachb’al rik’in xk’ihal xteepeb’, jo’kan naq ke’ok chixkawresinkil rib’ chi elk re qapleetinkil.
Ut naq kiqil naq yookeb’ chixkawresinkil rib’ chi elk sa’ qab’een, k’e reetal, kintaqla naq laj Gid, rochb’een jun ch’ina teep chi winq, tixmuq rib’ sa’ li yamyookil ch’och’, ut jo’kan ajwi’ naq laj Teomner ut jun ch’ina teep chi winq te’xmuq ajwi’ rib’ sa’ li yamyookil ch’och’.
Anajwan laj Gid ut eb’ lix winq wankeb’ sa’ li nim ut li jun ch’ol chik sa’ li tz’e; ut naq ak ke’xmuq rib’ chi jo’kan, k’e reetal, laa’in kinkana, wochb’een li jun ch’ol chik re lin teep aj pleet, sa’ li na’ajej ajwi’ a’an b’ar wi’ kiqayiib’ xb’een wa li qamuheb’aal t’ikr royb’eninkil li hoonal naq te’elq chaq laj Lamanita chi pleetik.
Ut kik’ulman naq eb’ laj Lamanita ke’chal chaq chiqapleetinkil rik’in lix teepeb’ aj pleet li k’i rajlankil.
Ut chirix naq ke’chal ut okeb’ raj re chi t’ane’k sa’ qab’een rik’in yok’leb’ ch’iich’, kintaqla naq eb’ lin winq, li ani wankeb’ wik’in, te’xsutq’isi rib’ chiru li yamyookil ch’och’.
Ut kik’ulman naq eb’ laj Lamanita koohe’xtaaqe chi k’a’jo’ xseeb’al xxikikeb’, xb’aan naq numtajenaq rajomeb’ chiqatawb’al re te’ruuq chiqakamsinkil; jo’kan naq koohe’xtaaqe sa’ li yamyookil ch’och’; ut laa’o koonume’ sa’ xyiheb’ laj Gid ut laj Teomner, jo’kan naq eb’ a’an moko ke’tawe’ ta xb’aaneb’ laj Lamanita.
Ut kik’ulman naq chirix naq ke’nume’ laj Lamanita, malaj ut chirix naq kinume’ li teep aj pleet, laj Gid ut laj Teomner ke’wakli chaq sa’eb’ li na’ajej muqmuukeb’ wi’, ut ke’xrameb’ laj muqmuukil k’ehol eetal reheb’ laj Lamanita re naq ink’a’ te’sutq’iiq sa’ li tenamit.
Ut kik’ulman naq chirix naq ke’xrameb’ chaq, ke’alinak sa’ li tenamit ut ke’t’ane’ sa’ xb’eeneb’ laj k’aak’alenel li ke’kana chaq re xk’aak’alenkil li tenamit, jo’kan naq ke’xsacheb’ ut ke’reechani li tenamit.
Anajwan kib’aanuman a’in xb’aan naq eb’ laj Lamanita ke’xkanab’ naq chixjunil lix teep aj pleet te’k’ame’q sa’ li yamyookil ch’och’, ka’ajwi’ junjunq chi aj k’aak’alenel ink’a’.
Ut ki’k’ulman naq laj Gid ut laj Teomner chi jo’ka’in ke’reechani lix kawil na’ajeb’.
Ut kik’ulman naq kiqachap qab’e, chirix b’eek chi najt sa’ li yamyookil ch’och’, sa’ xjayal li ch’och’ Tzarahemla.
Ut naq ke’ril laj Lamanita naq yookeb’ chi b’eek sa’ xjayal li ch’och’ Tzarahemla, ke’chal xxiw chi numtajenaq, maare anchal wan jun li na’leb’ k’uub’anb’il re xk’amb’aleb’ xb’e sa’ li sache’k; jo’kan naq ke’ok wi’chik chixsutq’isinkil rib’ chiru li yamyookil ch’och’, relik chi yaal, chiru ajwi’ li b’e ke’chal wi’ chaq.
Ut k’e reetal, ak q’ojyin chik ut ke’xyiib’ xmuheb’aal t’ikr, xb’aan naq eb’ li xb’eenil aj taqlanel reheb’ laj Lamanita ke’xk’oxla naq lub’jenaqeb’ laj Nefita xb’aan xb’eenikeb’; ut rik’in naq neke’xk’oxla naq ke’ralinasi chaq chixjunil lix teep aj pleet, rik’in a’an maak’a’ ke’xk’oxla chirix li tenamit Manti.
Anajwan kik’ulman naq chirix naq kiq’ojyino’, kintaqla naq eb’ lin winq moko te’warq ta, naq te’b’eeq b’an chi uub’ej chiru jalan chik b’e sa’ xjayal li ch’och’ Manti.
Ut xb’aan li qab’eenik a’in chiru q’ojyin, wulajaq chik ak numenaqo chirixeb’ laj Lamanita, jo’kan naq koowulak xb’een wa chiruheb’ sa’ li tenamit Manti.
Ut chi jo’kan kik’ulman, naq rik’in li k’oxlanb’il pleet a’in kiqeechani li tenamit Manti chi maak’a’ li hoyok kik’.
Ut naq ke’wulak li teep aj pleet reheb’ laj Lamanita chi nach’ rik’in li tenamit, ut ke’ril naq kawresinb’ilo chixk’ulb’aleb’, kik’ulman naq ke’sach xch’ool chi numtajenaq ut ke’chape’ rik’in nimla xiw, jo’kan naq ke’eelelik chiru yamyookil ch’och’.
Relik chi yaal, ut kik’ulman naq eb’ li teep aj pleet reheb’ laj Lamanita ke’eelelik chaq sa’ chixjunil li jun raqal chi ch’och’ a’in.
A’b’anan k’e reetal, ke’xk’am rik’ineb’ naab’al li ixq ut li kok’al chirix li ch’och’.
Ut chixjunileb’ ali tenamit a’an li ke’chape’ chaq xb’aaneb’ laj Lamanita, chixjunileb’ sa’ li kutan a’in eechaninb’ileb’ qab’aan; ut eb’ li qayuwa’ ut li qixqilal ut li qakok’al yookeb’ chi sutq’iik sa’ rochocheb’, ka’ajwi’ li ani ke’chape’ choq’ preex ut ke’k’ame’ xb’aaneb’ laj Lamanita ink’a’.
A’ut k’e reetal, ka’ch’in li qateep aj pleet re xk’uulankil qawankil sa’ xb’een xk’ihal li tenamit ut xnimal li qeechanihom a’in.
A’b’anan k’e reetal, naqakanab’ qib’ chiru li qaDios li kooxkanab’ chi q’axok-u sa’ xb’eeneb’ li ch’och’ a’an, jo’kan naq ak xqeechaniheb’ li tenamit ut li ch’och’ a’an, li ak qe chaq junxil.
Anajwan ink’a’ naqanaw xyaalal k’a’ut naq lix jolomil li tenamit ink’a’ naxtaqla chik xkomon qakawilal, chi moko neke’xnaw li winq a’an li ke’chal qik’in k’a’ut naq moko kiqak’ul ta chik li qakawilal.
K’e reetal, ink’a’ naqanaw ma maare ink’a’ chaab’il xex’el laa’ex, ut xepatz’ xkawileb’ li teep sa’ li jun raqal chi ch’och’ a’an; wi ut jo’kan, moko naqaj ta xwech’b’al rix.
Wi ut ink’a’ jo’kan, k’e reetal, naqaxuwa naq wan junaq ajachok-ib’ sa’ xjolomil li tenamit, xb’aan wi’ ink’a’ neke’xtaqla chik li winq re qatenq’ankil; xb’aan naq naqanaw naq numenaqeb’ wi’chik rajlankileb’ chiru li ani ke’xtaqla chaq.
A’b’an k’e reetal, maak’a’ na’ajman wi’ a’in—naqakanab’ qib’ chiru naq li Dios atooxkol, us ta q’uneb’ xmetz’ew li qateep aj pleet; relik chi yaal, ut tooxkol chaq sa’ ruq’eb’ li xik’ neke’ilok qe.
K’e reetal, a’in li xb’ele xka’k’aal chihab’, ak yoo chi nach’ok xraqik, ut laa’o ak qeechanihomeb’ li qach’och’, ut eb’ laj Lamanita ke’eelelik sa’ li ch’och’ Nefi.
Ut eb’ li alalb’ej a’an re lix tenamit laj Ammon, li kin’aatinak wi’ chi q’axal chaab’il, wankeb’ wik’in sa’ li tenamit Manti; ut li Qaawa’ kixtenq’aheb’, relik chi yaal, ut kixkoleb’ chiru t’ane’k xb’aan li yok’leb’ ch’iich’, jo’kan naq ink’a’ xkamsiman yal ta ajun chi aamej.
A’b’an k’e reetal, naab’al li toch’olal ke’xk’ul; a’b’anan neke’xxaqab’ rib’ chi kaw sa’ li aach’ab’aak li kirach’ab’eb’ wi’ li Dios; ut tz’aqal k’eek’ookeb’ xch’ool chixk’oxlankil li Qaawa’ lix Dios chi wulaj wulaj; relik chi yaal, tz’aqal k’eek’ookeb’ xch’ool chixpaab’ankil lix k’uub’anb’il aatin, ut lix raqb’a-aatin, ut lix taqlahom chi rajlal; ut kaw xpaab’aaleb’ sa’ li profeetil aatin chirix li k’a’ru toj taachalq.
Ut anajwan, at was wiitz’in Moroni raarookat inb’aan, li Qaawa’ qaDios, li kixtoj qix ut kixk’e li qach’ab’ankil, chatxk’uula taxaq junelik chiru; relik chi yaal, ut chi’usilanq taxaq re li tenamit a’in, toj reetal naq laa’at tat-usaaq sa’ reechaninkil chixjunil li ke’xmaq’ chaq chiqu laj Lamanita, li kiwan chaq re qatenq’ankil.
Ut anajwan, k’e reetal, ninchoy inhu.
Laa’in aj Helaman, ralal laj Alma.
 Anajwan kik’ulman sa’ xlaje xka’k’aal chihab’ rawa’b’ejileb’ chaq laj raqol aatin sa’ xb’een lix tenamit laj Nefi, chirix naq laj Moroni kixk’ul ut ki’ilok ru lix ahu laj Helaman, kichal xsahil xch’ool chi numtajenaq xb’aan xkawilal, relik chi yaal, xb’aan li usaak q’axal nim kixk’ul chaq laj Helaman, sa’ xchapb’aleb’ li ch’och’ a’an li ke’sache’ chaq.
Relik chi yaal, ut kixk’e chi nawmank re chixjunil lix tenamit, sa’ chixjunil li ch’och’ sa’ xsutam sa’ li jun raqal a’an li wan wi’, re te’saho’q ajwi’ xch’ool.
Ut kik’ulman naq tikto kixtaqla jun li ahu rik’in laj bPahoran, ut kixtz’aama naq tixtaqla xch’utub’ankileb’ li winq re xk’eeb’al xkawilal laj Helaman, malaj eb’ lix teep aj pleet laj Helaman, re naq moko taach’a’ajko’q ta chiru xk’uulankil xwankil sa’ xb’een li jun raqal li ch’och’ a’an li ki’usilaak chixk’ulb’al wi’chik rik’in nimla sachb’a-ch’oolej.
Ut kik’ulman naq chirix naq laj Moroni kixtaqla li hu a’in sa’ li ch’och’ Tzarahemla, ki’ok wi’chik chixk’uub’ankil jun na’leb’ re taaruuq chixk’ulb’al li jun ch’ol chik chi eechanihom ut tenamit li ke’xmaq’ chaq laj Lamanita chiruheb’.
Ut naq yoo laj Moroni chi jo’kan chixkawresinkil rib’ chi xik sa’ xb’eeneb’ laj Lamanita re xpleetinkileb’, k’ehomaq reetal, kik’ulman naq eb’ li wankeb’ aran Nefihah, li ke’ch’utub’aak chaq sa’ li tenamit Moroni ut li tenamit Lehi ut li tenamit Morianton, ke’pleetiik xb’aaneb’ laj Lamanita.
Relik chi yaal, eb’ ajwi’ li ke’mine’ chaq ru chi eelelik chaq sa’ li ch’och’ Manti, ut sa’ li ch’och’ sa’ xsutam, ke’nume’ chaq junpak’al ut ke’xjunaji rib’ rik’ineb’ laj Lamanita sa’ li jun raqal chi ch’och’ a’in.
Ut chi jo’kan rik’in naq numtajenaq rajlankileb’, relik chi yaal, ut yookeb’ chixk’ulb’al xkawilaleb’ chi wulaj wulaj, chi taqlanb’il xb’aan laj Ammoron, ke’chal sa’ xb’eeneb’ li wankeb’ chaq Nefihah, ut ke’ok chixkamsinkileb’ rik’in jun li kamsink q’axal nim.
Ut k’a’jo’ xk’ihaleb’ lix teepeb’ aj pleet, jo’kan naq ki’aje’ chiru li jun ch’ol chik reheb’ li wankeb’ chaq Nefihah naq te’eeleliq chiruheb’; ut ke’chal ajwi’ ut ke’xjunaji rib’ rik’in lix teep aj pleet laj Moroni.
Ut anajwan, jo’ laj Moroni kixk’oxla naq te’wanq winq te’taqlamanq sa’ li tenamit Nefihah, re xtenq’ankileb’ li wankeb’ aran chixk’uulankil xwankil sa’ xb’een li tenamit a’an, ut jo’ naxnaw naq q’axal wi’chik naru xkolb’al li tenamit re ink’a’ taat’ane’q sa’ ruq’eb’ laj Lamanita, chiru xmaq’b’al wi’chik chiruheb’, a’an kixk’oxla naq moko taach’a’ajko’q ta chiruheb’ xk’uulankil xwankil sa’ xb’een li tenamit a’an.
Jo’kan naq kixk’uula chixjunil lix teep re xk’uulankil xwankil sa’ xb’eeneb’ li jar na’ajej a’an li kixchap wi’ chaq chik.
Ut anajwan, naq kiril laj Moroni naq chapb’il li tenamit Nefihah kiraho’ xch’ool chi numtajenaq, ut ki’ok chi wiib’ank xch’ool, xmaak xmaa’usilaleb’ li tenamit, ma ink’a’ ajwi’ tana’ te’t’ane’q sa’ ruq’eb’ li ras riitz’ineb’.
Anajwan jo’ka’in kiwan rik’ineb’ chixjunil li xb’eenil aj taqlanel.
Ke’wiib’an xch’ool, ut ke’sach ajwi’ xch’ool xmaak xmaa’usilaleb’ li tenamit, ut a’in xb’aan naq ke’ru laj Lamanita chi numtaak sa’ xb’eeneb’.
Ut kik’ulman naq laj Moroni kichal xjosq’il rik’in xjolomil li tenamit, xb’aan naq aink’a’ neke’xk’oxla li ach’ab’aak wan wi’ lix tenamiteb’.
 Ut anajwan kik’ulman naq chirix naq laj Alma kixk’e xraqik raatinankileb’ li ani wankeb’ sa’ li iglees, li xaqab’anb’il sa’ li tenamit Tzarahemla, akixk’ojob’eb’ laj tij ut li bxb’eenil, rik’in xk’eeb’al li cruq’ sa’ xb’eeneb’ jo’ chanru lix k’anjelil li Dios, re xjolominkil ut dxk’aak’alenkil li iglees.
Ut kik’ulman naq eb’ li ani moko neke’wan ta sa’ li iglees li ke’jalok xk’a’uxl chirixeb’ lix maak ake’kub’e xha’ choq’ re li jalb’a-k’a’uxlej, ut ke’k’ule’ sa’ li iglees.
Ut kik’ulman ajwi’ naq eb’ li ani wankeb’ sa’ li iglees li ink’a’ ake’xjal xk’a’uxl chirix lix maa’usilaleb’ ut ink’a’ ke’xtuulanob’resi rib’ chiru li Dios—ninye eb’ li ani taqsinb’ileb’ sa’ bxq’etq’etileb’ xch’ool—eb’ a’an ke’tz’eqtaanaak, ut cke’sache’ reetalil lix k’ab’a’eb’, jo’kan naq lix k’ab’a’eb’ moko ke’k’ehe’ ta sa’ ajl sa’ xyanqeb’ xk’ab’a’eb’ li tiikeb’ xch’ool.
Ut chi jo’kan ke’ok chixtuqub’ankil xk’anjelil li iglees sa’ li tenamit Tzarahemla.
Anajwan nawaj raj naq teetaw ru naq li raatin li Dios kiwan chi yeechi’inb’il re chixjunileb’, jo’kan naq maajun narame’ ru chixch’utub’ankil rib’ re rab’inkil li raatin li Dios.
A’b’anan eb’ li ralal xk’ajol li Dios ke’taqlaak naq te’xch’utub’ rib’ chi kok’ aj xsa’, ut te’xjunaji rib’ sa’ axkuyb’al xsa’ ut tijok rik’in nimla metz’ew choq’ re xchaab’ilal xch’ooleb’ li ink’a’ neke’xnaw ru li Dios.
Ut anajwan kik’ulman naq chirix naq laj Alma kixb’aanu li tuqub’ank a’in, ki’el chaq rik’ineb’, relik chi yaal, rik’in li iglees li wan sa’ li tenamit Tzarahemla, ut xko’o chixjunpak’al li nima’ Sidon sa’ releb’ saq’e, sa’ li aru taq’a Gideon, ut wan jun li tenamit kab’lanb’il, a’an li tenamit Gideon xk’ab’a’, li wan sa’ li ru taq’a Gideon yeeb’il re, k’eeb’il xk’ab’a’ jo’ chanru xk’ab’a’ li winq li bkamsinb’il xb’aan ruq’ laj Nehor rik’in li yok’leb’ ch’iich’.
Ut laj Alma xko’o ut ki’ok chixch’olob’ankil li raatin li Dios chiru li iglees li xaqab’anb’il sa’ li ru taq’a Gideon, jo’ chanru naq k’utb’esinb’il li yaal chirix li aatin yeeb’il xb’aaneb’ lix yuwa’, ut jo’ chanru li musiq’ej re profeetil aatin li kiwan rik’in, jo’ chanru naq ach’olob’anb’il xyaalal li Jesukristo, li Ralal li Dios, li taachalq chixtojb’al rix lix tenamit chiruheb’ lix maak, ut li santil k’anjelil li b’oqb’il wi’.
Ut chi jo’kan tz’iib’anb’il.
Amen.
 Ut kik’ulman naq kitz’iib’ak wi’chik rik’in laj jolominel re li ch’och’, a’an laj Pahoran, ut a’in li aatin kixtz’iib’a, kixye: K’ehomaq reetal, ninb’eresi lin hu re laj Pahoran, sa’ li tenamit Tzarahemla, li wan choq’ axb’eenil aj raqol aatin ut aj jolominel sa’ xb’een li ch’och’, ut reheb’ ajwi’ chixjunil li sik’bileb’ ru xb’aan li tenamit a’in re xjolominkil ut xb’eresinkil li na’uxman sa’ li pleet a’in.
Xb’aan naq k’ehomaq reetal, wan k’a’ruhaq li tinye reheb’ re xjitb’aleb’; xb’aan naq k’ehomaq reetal, laa’ex ajwi’ nekenaw naq xaqab’anb’ilex re xch’utub’ankileb’ li winq, ut xkawresinkileb’ rik’in yok’leb’ ch’iich’, ut rik’in k’onk’ookil ch’iich’, ut li k’iila paay chi k’anjeleb’aal re pleet, li jar raqal wan, ut xtaqlankileb’ sa’ xb’eeneb’ laj Lamanita, sa’ b’araq chi na’ajej te’ok wi’ sa’ li qach’och’.
Anajwan ut k’ehomaq reetal, ninye eere naq laa’in, ut jo’kan ajwi’ eb’ lin winq, ut jo’kan ajwi’ laj Helaman ut eb’ lix winq, kiqak’ul rahilal chi numtajenaq nim xrahil; relik chi yaal, li tz’okaak, chaqi-eel ut tawaak, ut li k’iila paay chi ch’a’ajkilal, li jar raqal wan.
A’b’an k’ehomaq reetal, wi ta ka’ajwi’ a’in li rahilal kiqanumsi ink’a’ raj taqawech’i rix, chi moko raj toowech’oq.
A’b’an k’ehomaq reetal, yo’on li kamsiik wanjenaq sa’ xyanq li qatenamit; relik chi yaal, mileb’ li ke’t’ane’ xb’aan li yok’leb’ ch’iich’, ut jalan wi’ raj ke’xk’ul wi ta laa’ex ketaqla reheb’ li qateep aj pleet tz’aqal xmetz’eweb’ ut li k’a’ru kitenq’an raj reheb’.
Relik chi yaal, maak’a’jo’ naq kekanab’ qak’oxlankil.
Anajwan ut k’ehomaq reetal, taqaj raj xnawb’al xyaalalil li kanab’ank a’in q’axal nim; relik chi yaal, naqaj xnawb’al xyaalalil naq wankex chi maak’a’ nekek’oxla.
Ma naru tab’i’ nekek’oxla chunlaak sa’ xb’een lee k’ojarib’aal chi warenaq eek’a’uxl, naq eb’ li xik’ neke’ilok eere yookeb’ chixjek’inkil li k’anjel re kamsink chesutam?
Relik chi yaal, naq yookeb’ chixkamsinkil k’iila mil reheb’ lee ras eeriitz’in— Relik chi yaal, eb’ ajwi’ li ke’ilok eere re xkolb’aleb’ rix, relik chi yaal, kexxk’eheb’ b’ar wi’ kexru raj chixk’eeb’al xtenq’ankileb’; relik chi yaal, kexru raj chixtaqlankil li teep aj pleet reheb’, re raj xk’eeb’aleb’ xkawilal, ut xkolb’al raj k’iila mil reheb’ chiru t’ane’k xb’aan li yok’leb’ ch’iich’.
A’ut k’ehomaq reetal, moko chixjunil ta a’in—keram chiruheb’ li k’a’ru eere li kik’anjelak raj reheb’, jo’kan naq k’iheb’ li ke’pleetik ut ke’hoye’ xkik’el lix yu’ameb’ xb’aan x’anchalil li rajomeb’ choq’ re lix chaab’ilal li tenamit a’in; relik chi yaal, ut a’in ke’xb’aanu naq aoso’keb’ re xb’aan tz’okaak, rik’in naq k’a’jo’ naq kekanab’ xk’oxlankileb’.
Ut anajwan, ex was wiitz’in raarookex inb’aan—xb’aan naq raarookex naq tento raj texwanq; relik chi yaal, ut tento raj kereek’asi eerib’ chi yalb’il wi’chik eeq’e choq’ re lix chaab’ilal ut li ach’ab’aak wan wi’ li tenamit a’in; a’b’an k’ehomaq reetal, kekanab’ xk’oxlankileb’, jo’kan naq lix kik’eleb’ k’iila mil te’chalq sa’ xb’een eejolom re taa’eeqajumanq; relik chi yaal, xb’aan naq nawb’il chiru li Dios chixjunil li relajihomeb’, ut li rahilal ke’xk’ul— K’ehomaq reetal, ma naru tab’i’ nekek’oxla naq texruuq chi chunlaak sa’ xb’eeneb’ lee k’ojarib’aal, ut xb’aan xnumtajenaqil xchaab’ilal li Dios maak’a’ teeb’aanu ut texxkol raj?
K’ehomaq reetal, wi xek’oxla a’in maak’a’ xyaalal lee k’oxlahom.
Ma anekek’oxla tab’i’ naq, rik’in naq k’a’jo’ xk’ihaleb’ lee ras eeriitz’in li xe’kamsiik, a’an xmaak xmaa’usilaleb’?
Ninye eere, wi xek’oxla a’in maak’a’ xyaalal lee k’oxlahom; xb’aan naq ninye eere, wankeb’ naab’al li ke’t’ane’ rik’in li yok’leb’ ch’iich’, ut k’ehomaq reetal, a’an wan choq’ eejitb’al; Xb’aan naq li Qaawa’ naxkanab’ chi kamsiik li atiik xch’ool re naq taaruuq chi chalk lix tiik ruhil na’leb’ ut lix raqb’a-aatin sa’ xb’eeneb’ laj maak; jo’kan ut, maak’a’ xyaalal naq teek’oxla naq sachenaqeb’ li tiikeb’ xch’ool rik’in naq kamsinb’ileb’; k’ehomaq b’an reetal, eb’ a’an neke’ok sa’ lix hilob’aal li Qaawa’ lix Dios.
Anajwan ut k’ehomaq reetal, ninye eere, ninxuwa chi numtajenaq naq taachalq lix raqb’a-aatin li Dios sa’ xb’een li tenamit a’in, xb’aan xnumtajik lix q’emaleb’, relik chi yaal, lix q’emaleb’ lix jolomil li qatenamit, rik’in naq numtajenaq naq ke’xkanab’ xk’oxlankileb’ li ras riitz’ineb’, relik chi yaal, eb’ ajwi’ li ke’kamsiik.
Xb’aan naq wi ta ink’a’ kiwan li amaa’usilal li kitikla xb’een wa sa’ qajolomil, kooru raj chixramb’aleb’ li xik’ neke’ilok qe re naq maajun wankilal raj ke’xtaw sa’ qab’een.
Relik chi yaal, wi ta ink’a’ kiwan li apleet li kitikla sa’ qayanq laa’o; relik chi yaal, wi ta ink’a’ ke’wan li brey aj winq a’an, li ke’tikib’ank re xnimal li hoyok kik’ sa’ qayanq; relik chi yaal, sa’ li kutan yooko wi’ chi wech’ink chiqib’il qib’, wi ta kiqajunaji b’an li qametz’ew jo’ kiqab’aanu chaq junxil; relik chi yaal, wi ta ink’a’ raj ke’rataw li rey aj winq a’an wankilal ut awa’b’ejil sa’ qab’een; wi ta ke’wan b’an chi xaqxookeb’ xch’ool sa’ li na’leb’ chirix li ach’ab’aak wanko wi’, ut qe’xjunaji raj rib’ qik’in, ut xkoheb’ raj chixpleetinkileb’ li xik’ neke’ilok qe, ut ink’a’ b’an ke’xchap xyok’leb’ ch’iich’ chiqu, li kiwan wi’ xnimal li hoyok kik’ sa’ qayanq laa’o; relik chi yaal, wi ta koowulak chixpleetinkileb’ rik’in xmetz’ew li Qaawa’, kiqajek’iheb’ raj li xik’ neke’ilok qe, xb’aan naq kib’aanuman raj, jo’ chanru xtz’aqlojik ru li raatin a’an.
A’b’an k’ehomaq reetal, anajwan yookeb’ laj Lamanita chi chalk sa’ qab’een, chireechaninkileb’ li qach’och’, ut yookeb’ chixkamsinkil li qatenamit rik’in li yok’leb’ ch’iich’, relik chi yaal, li qixqilal ut li qakok’al, ut yookeb’ ajwi’ chixk’amb’aleb’ choq’ preex, ut chixk’eeb’aleb’ chixnumsinkil li k’iila paay chi ch’a’ajkilal, ut a’in xb’aan xnimal lix maa’usilaleb’ li ani yookeb’ chixsik’bal wankilal ut awa’b’ejil, relik chi yaal, a’aneb’ ajwi’ li rey aj winq a’an.
A’ut k’a’ut naq naab’al tinye chirix li na’leb’ a’in?
Xb’aan naq ink’a’ naqanaw ma ink’a’ yookex ajwi’ laa’ex chixsik’b’al li wankilal.
Ink’a’ naqanaw ma maawa’ex laa’ex aj pleetinel re lee tenamit.
Malaj ut ma xekanab’ qak’oxlankil xmaak naq wankex sa’ xyi li qatenamit ut sutsuukex xb’aan li wank sa’ xyaalalil, xb’aan wi’ ink’a’ nekekanab’ chi taqlaak li tzakemq qe, ut winq ajwi’ re xk’eeb’al xkawilaleb’ li qateep aj pleet?
Ma xsach sa’ eech’ool lix taqlahom li Qaawa’ lee Dios?
Relik chi yaal, ma xsach sa’ eech’ool lix preexileb’ li qayuwa’?
Ma xsach sa’ eech’ool li k’iila sut kookole’ wi’ chaq sa’ ruq’eb’ li xik’ neke’ilok qe?
Malaj ut ma nekek’oxla naq li Dios toj tooxkol, naq chunchuuko sa’ xb’een qak’ojarib’aal ut ink’a’ nokok’anjelak rik’in li k’a’ru xk’e chaq li Qaawa’ choq’ qe?
Relik chi yaal, ma texchunlaaq sa’ q’emalil naq sutsuukex xb’aaneb’ li mil, relik chi yaal, ut li lajetq mil li wankeb’ ajwi’ sa’ q’emalil, naq wankeb’ k’iila mil sa’ lee sutam sa’ xnub’aal li ch’och’ li yookeb’ chi t’ane’k xb’aan li yok’leb’ ch’iich’, relik chi yaal, toch’enaqeb’ ut yoo chi elk xkik’eleb’?
Ma nekek’oxla tab’i’ naq li Dios texril chi maak’a’ eemaak naq nekexchunla ut nekeril li k’a’aq re ru a’in?
K’ehomaq reetal, ninye eere ink’a’.
Anajwan nawaj raj naq chijultiko’q eere naq li Dios kixye naq tento xb’een wa taach’ajob’resimanq axsa’ li k’uleb’aal, ut chirix a’an taach’ajob’resiiq ajwi’ rix li k’uleb’aal.
Ut anajwan, wi ink’a’ nekejal eek’a’uxl chirix li k’a’ru xeb’aanu, ut ink’a’ nekex’ok chi wakliik ut chixyalb’al eeq’e, ut ink’a’ neketaqla tzakemq ut eb’ li winq qik’in, ut rik’in ajwi’ laj Helaman, re taaruuq chixtenq’ankil li jar raqal re qach’och’ li kixk’ul wi’chik, re ajwi’ taaruuq taqachap wi’chik li rela’ li qeechanihom sa’ li na’ajej a’in, k’ehomaq reetal, taa’ajmanq ru naq ink’a’ chik taqayal qu rik’ineb’ laj Lamanita toj reetal naq xqach’ajob’resi xb’een wa lix sa’ li qak’uleb’aal, relik chi yaal, a’an xjolomil li qatenamit.
Ut wi ink’a’ nekek’e li ninye sa’ inhu, ut ink’a’ nekex’el chaq ut nekek’ut chiwu tz’aqal axmusiq’ li ach’ab’aak, ut ink’a’ nekeyal eeq’e chixnimankil xmetz’ew ut xk’eeb’al xkawileb’ li qateep aj pleet, ut chixk’eeb’al reheb’ tzakemq re xtenq’ankileb’, k’ehomaq reetal, tinkanab’ jun raqal reheb’ lin ach’ab’anb’il winq re xk’uulankil qawankil sa’ xb’een li jun raqal a’in re li qach’och’, ut tinkanab’ lix metz’ew ut li rosob’tesihom li Dios sa’ xb’eeneb’, re naq maajun chik chi wankilal taaruuq chi k’anjelak sa’ xb’eeneb’— Ut a’in xb’aan xnumtajenaqil xpaab’aaleb’, ut lix kuyumeb’ sa’ li rahilal neke’xnumsi— Ut tinchalq eerik’in, ut wi wan ani sa’ eeyanq li narahok re li ach’ab’aak, relik chi yaal, wi wan yal ta jun miin raqal li ach’ab’aak li toj nakana, k’ehomaq reetal, tinwaklesi li pleetink-ib’ sa’ eeyanq, toj reetal ajwi’ naq eb’ li te’ajoq re xmaq’b’al li wankilal ut li awa’b’ejil te’kanaaq chi oso’jenaq.
Relik chi yaal, k’ehomaq reetal, ink’a’ ninxuwa lee wankilal chi moko lee awa’b’ejil; a’an b’an lin aDios li ninxuwa; ut xb’aan xtaqlahom a’an naq ninchap inyok’leb’ ch’iich’ re xkolb’al rix lix na’leb’ intenamit, ut xb’aan lee maa’usilal laa’ex naq kiqanumsi xnimal li sachk a’in.
K’ehomaq reetal, xtaw xq’ehil, relik chi yaal, xnach’ok chaq li hoonal anajwan, naq wi ink’a’ nekewaklesi eerib’ re xkolb’al rix lee tenamit ut lee kok’al, li ayok’leb’ ch’iich’ re li raqb’a-aatin wan chi taqsinb’il sa’ eeb’een; relik chi yaal, ut taat’ane’q sa’ eeb’een ut texrula’ani toj reetal naq texsache’q chi junajwa.
K’ehomaq reetal, nawoyb’eni intenq’ankil eeb’aan; ut wi ink’a’ nekexk’anjelak re qatenq’ankil, k’ehomaq reetal, chalk we eerik’in, sa’ ajwi’ li ch’och’ Tzarahemla, ut texinsak’ rik’in li yok’leb’ ch’iich’, re naq ink’a’ chik taaruuq taawanq eewankil chixramb’al lix k’iijik li tenamit a’in sa’ li na’leb’ chirix li ach’ab’aak wanko wi’.
Xb’aan naq k’ehomaq reetal, li Qaawa’ ink’a’ tixkanab’ naq taawanq eeyu’am ut taanimanq eemetz’ew sa’ lee maa’usilal re xsachb’al lix tenamit tiik xch’ool.
K’ehomaq reetal, ma naru tab’i’ nekek’oxla naq li Qaawa’ tixkol eeyu’am laa’ex ut taachalq rik’in raqb’a-aatin sa’ xb’eeneb’ laj Lamanita, naq a’an xna’leb’eb’ lix yuwa’eb’ li xk’ehok re xkaqal lix ch’ooleb’ a’an, relik chi yaal, ut nimanb’il a’an xb’aaneb’ li xe’risi chaq rib’ qik’in, a’b’an lee maa’usilal laa’ex nachal xb’aan naq nekera xk’ulb’al eeloq’alil ut li jo’maajo’il k’a’aq re ru re li ruchich’och’?
Nekenaw naq nekeq’et lix taqlahom li Dios, ut nekenaw naq nekeyeq’i rub’el eeroq.
K’ehomaq reetal, li Qaawa’ naxye we: Wi eb’ li kexaqab’ choq’ eejolominel ink’a’ neke’xjal xk’a’uxl chirix xmaakeb’ ut xmaa’usilaleb’, texxik chixpleetinkileb’.
Ut anajwan k’ehomaq reetal, laa’in, aj Moroni, elajinb’ilin, jo’ chanru li sumwank li kink’uub’ re xpaab’ankil lix taqlahom lin Dios; jo’kan naq nawaj raj naq texwanq chi letzlo rik’in li raatin li Dios, ut teeseeb’a eerib’ chixtaqlankil we xkomon li k’a’ru eere ut lee winq, ut jo’kan ajwi’ re laj Helaman.
Ut k’ehomaq reetal, wi ink’a’ nekeb’aanu a’in tinseeb’a wib’ chi chalk eerik’in, xb’aan naq k’ehomaq reetal, li Dios ink’a’ tixkanab’ naq too’oso’q rik’in tz’okaak; jo’kan naq tixk’e qe xkomon lee tzakemq, us ta tento taawanq rik’in li yok’leb’ ch’iich’.
Anajwan ilomaq naq teetz’aqob’resi ru li raatin li Dios.
K’ehomaq reetal, laa’in aj Moroni, li xb’eenil aj taqlanel eere.
aMoko ninsik’ ta li wankilal, ninsik’ b’an xt’anb’al.
Moko ninsik’ ta nimob’resiik wu xb’aan li ruchich’och’, lix loq’al b’an inDios ninsik’, ut li ach’ab’aak ut li chaab’ilal re lin tenamit.
Ut jo’ka’in ninchoy inhu.
 K’ehomaq reetal, kik’ulman anajwan naq moko najt ta chik chirix naq laj Moroni kixtaqla lix hu rik’in li xb’eenil aj jolominel, kixk’ul jun xhu laj aPahoran, li xb’eenil aj jolominel.
A’in ut li aatin kixk’ul: Laa’in, aj Pahoran, xb’eenilin aj jolominel re li ch’och’ a’in, nintaqla li aatin a’in re laj Moroni, li xb’eenil aj taqlanel sa’ xb’een li teep aj pleet.
K’e reetal, ninye aawe, at Moroni, naq moko nasaho’ ta inch’ool rik’in xnimal aaach’a’ajkilal, relik chi yaal, naraho’ inch’ool rik’in.
A’b’an k’e reetal, wankeb’ li neke’saho’ xch’ool rik’in lee ch’a’ajkilal, relik chi yaal, toj reetal naq ke’wakli sa’ po’resink ch’oolej wik’in laa’in, jo’ ajwi’ xkomoneb’ lin tenamit li aach’ab’anb’il winqeb’, relik chi yaal, ut q’axal k’iheb’ li ke’wakli chaq.
Ut a’aneb’ li ke’sik’ok chaq xmaq’b’al chiwu li raqleb’aal aatin li ke’tikib’ank re li nimla maa’usilal a’in; xb’aan naq maak’a’jo’ li sahil aatin ke’roksi, ut ke’xjalb’ehi xch’ooleb’ naab’al li tenamit, xb’aan wi’ taachalq rahil ch’a’ajkilal sa’ qayanq; ut ke’xram li k’a’ru kiqataqla raj, ut ke’xka’ch’inob’resiheb’ xch’ool li qa-ach’ab’anb’il winq, re naq ink’a’ ke’chal eerik’in.
Ut k’e reetal, kine’ralinasi chaq chiruheb’, ut kin’eelelik sa’ li ch’och’ Gideon, wochb’een jo’ k’ihaleb’ li winq li kinru chixk’amb’al chiwix.
Ut k’e reetal, kintaqla xjek’inkil jun aatin chiru li jun raqal chi ch’och’ a’in, ut k’e reetal, wulaj wulaj yookeb’ chixmolk’ankil rib’ qik’in, chixchapb’al xk’anjeleb’aal re pleet, re xkolb’al lix tenamiteb’ ut li aach’ab’aak wankeb’ wi’, ut re reeqajunkil li ra kiqak’ul.
Ut chalenaqeb’ qik’in, jo’kan naq eb’ li xe’wakli sa’ po’resink ch’oolej qik’in wankeb’ chi ramb’il, jo’kan naq nokohe’xxuwa ut maak’a’eb’ xch’ool chi elk re qapleetinkil.
Eb’ a’an ak reechanihomeb’ li ch’och’, malaj li tenamit, Tzarahemla; ke’xxaqab’ jun rey sa’ xb’eeneb’, ut a’an xtz’iib’ak re lix reyeb’ laj Lamanita, sa’ li ki’ok wi’ sa’ aatin rik’in; ut sa’ li sum-aatin a’an, xye naq a’an tixk’uula xwankil sa’ xb’een li tenamit Tzarahemla, ut rik’in li k’uulank wankil a’an, naxk’oxla naq te’ruuq laj Lamanita chi numtaak sa’ xb’een rela’ li ch’och’, ut a’an taak’ojob’aaq choq’ rey sa’ xb’een li tenamit a’in naq te’numtaaq laj Lamanita sa’ xb’eeneb’.
Ut anajwan, sa’ laa hu kinaajit, a’b’an maak’a’ naxye a’an; moko yoo ta injosq’il, nasaho’ b’an inch’ool rik’in xnimal ru aach’ool.
Laa’in, aj Pahoran, moko ninsik’ ta wankilal, ka’ajwi’ re kanaak sa’ inraqleb’aal aatin re naq tinruuq chixk’uulankil li k’a’ru xk’ulub’eb’ ut li ach’ab’aak wankeb’ wi’ lin tenamit.
Li waam xaqxo chi kaw sa’ li ach’ab’aak a’an li akoorach’ab’ wi’ li Dios.
Anajwan ut k’e reetal, taqaram li maa’usilal toj reetal ajwi’ li hoyok kik’.
Ink’a’ raj taqahoy xkik’eleb’ laj Lamanita wi ta te’kanaaq sa’ tz’aqal xch’och’eb’ a’an.
Ink’a’ raj taqahoy xkik’eleb’ li qas qiitz’in wi ta ink’a’ te’wakliiq sa’ po’resink ch’oolej ut te’xtaqsi li yok’leb’ ch’iich’ chiqu.
Taqak’e raj qib’ rub’el li iiqleb’ re moosil wi ta jo’kan ajb’il ru rik’in xtiikal ru lix na’leb’ li Dios, malaj ut wi ta a’an tooxtaqla chixb’aanunkil chi jo’kan.
A’b’an k’e reetal, moko nokoxtaqla ta naq taqak’e qib’ rub’el xwankil li xik’ neke’ilok qe, naq ataqakanab’ b’an qib’ chiru a’an, ut a’an tooxkol.
Jo’kan ut, at was wiitz’in Moroni raarookat inb’aan, chiqaram li ink’a’ us, ut k’a’ruhaq li ink’a’ us li moko naru ta chiqu xramb’al rik’in li qaatin, relik chi yaal, jo’ li po’resink ch’oolej ut li jachok-ib’, achiqaram rik’in li qayok’leb’ ch’iich’, re taaruuq taakanaaq qik’in li ach’ab’aak wanko wi’, re taaruuq taasaho’q qach’ool sa’ li nimla usilal naq wan li qa-iglees, ut sa’ lix na’leb’ laj Tojol qix ut li qaDios.
Jo’kan ut, seeb’a aawib’ chi chalk wik’in aawochb’een junjunq reheb’ laa winq, ut kanab’ li jun ch’ol chik chi taqlanb’il xb’aan laj Lehi ut laj Teankum; k’e reheb’ a’an wankilal re xb’eresinkil li pleet sa’ li jun raqal chi ch’och’ a’an, jo’ chanru lix aMusiq’ li Dios, a’an ajwi’ li musiq’ej re ach’ab’aak li wank rik’ineb’.
K’e reetal, kintaqla reheb’ b’ayaq li k’a’ru taak’anjelaq reheb’, re naq ink’a’ te’oso’q toj reetal naq texruuq chi chalk wik’in.
Ch’utub’ jo’ nimal xkawil li teep li naru chawu sa’ laa b’eenik toj arin, ut taqaseeb’a qib’ chi xik chixpleetinkileb’ li ke’risi chaq rib’, rik’in lix metz’ew li qaDios jo’ chanru li paab’aal li wan qik’in.
Ut laa’o taqeechani li tenamit Tzarahemla, re taqataw chik li tzakemq re xtaqlankil re laj Lehi ut laj Teankum; relik chi yaal, tooxik chixpleetinkileb’ rik’in xmetz’ew li Qaawa’, ut taqak’e xraqik li nimla maa’usilal a’in.
Ut anajwan, at Moroni, nasaho’ inch’ool rik’in xk’ulb’al aahu, xb’aan naq kiwan ka’ch’inaq ink’a’uxl chirix k’a’ru tento taqab’aanu, ma tiik ta choq’ qe xik chixpleetinkileb’ li qas qiitz’in.
A’b’an laa’at xaye, wi ink’a’ neke’xjal xk’a’uxl li Qaawa’ katxtaqla naq tatxik chixpleetinkileb’.
Chawil naq ataak’e xkawileb’ laj Lehi ut laj Teankum sa’ li Qaawa’; ye reheb’ naq me’xuwak, xb’aan naq li Dios tixkoleb’, relik chi yaal, ut jo’kaneb’ ajwi’ chixjunileb’ li neke’xxaqab’ rib’ chi kaw sa’ li ach’ab’aak a’an li kirach’ab’eb’ wi’ li Dios.
Ut anajwan ninchoy lin hu rik’in li was wiitz’in raaro inb’aan, aj Moroni.
 Anajwan ut kik’ulman naq chirix naq kixk’ul laj Moroni li hu a’in kichal xkawil xch’ool, ut kinujak rik’in sahil ch’oolejil q’axal nim xb’aan naq xaqxo xch’ool laj Pahoran, naq maawa’ jun aaj pleetinel re li ach’ab’aak wan wi’ ut lix chaab’ilal lix tenamit.
A’b’an kiraho’ ajwi’ xch’ool chi numtajenaq xb’aan xmaa’usilaleb’ li ani ke’alinasink chaq re laj Pahoran sa’ li raqleb’aal aatin; relik ut chi yaal, xb’aaneb’ li ke’po’resink chaq xch’ool chirix lix tenamiteb’ jo’ ajwi’ chirix lix Dios.
Ut kik’ulman naq laj Moroni kixk’am chirix ka’ch’in xk’ihaleb’ li winq, jo’ chanru rajom laj Pahoran, ut kixk’e laj Lehi ut laj Teankum chi taqlank sa’ xb’een rela’ lix teep aj pleet, ut kixchap xb’e sa’ xjayal li ch’och’ Gideon.
Ut kixtaqsi li axaqxookil eetalil re bach’ab’aak sa’ yalaq b’ar chi na’ajej ki’ok wi’, ut kixk’ul jo’ nimal li teep kiru sa’ chixjunil lix b’eenik toj sa’ li ch’och’ Gideon.
Ut kik’ulman naq mileb’ li ke’xmola rib’ rik’in li eetalil kixtaqsi, ut ke’xchap xyok’leb’ ch’iich’ re xkolb’al rix li ach’ab’aak wankeb’ wi’, re naq ink’a’ te’ok chi moosil.
Ut chi jo’kan, chirix naq laj Moroni kixch’utub’ jo’ k’ihal li winq kiru chiru sa’ chixjunil lix b’eenik, kiwulak sa’ li ch’och’ Gideon, ut naq kixjunaji lix teep rik’in xteep laj Pahoran, q’axal kaweb’ ke’kana, jo’kan naq kaweb’ wi’chik chiruheb’ lix winq laj Pajus, a’an axreyeb’ laj isihom rib’ a’an li ke’alinasink chaq reheb’ li bach’ab’anb’il winq sa’ li ch’och’ Tzarahemla ut ke’reechani chaq li ch’och’.
Ut kik’ulman naq laj Moroni ut laj Pahoran xkoheb’ taq’a rochb’eeneb’ lix teep aj pleet sa’ li ch’och’ Tzarahemla, ut xkoheb’ chixpleetinkil li tenamit, ut ke’xk’ul rib’ rik’ineb’ lix winq laj Pajus, jo’kan naq ke’ok sa’ pleet.
Ut k’ehomaq reetal, kikamsiik laj Pajus, ut eb’ lix winq ke’chape’ jo’ preex, ut laj Pahoran kik’ojob’aak wi’chik sa’ xraqleb’aal aatin.
Ut eb’ lix winq laj Pajus ke’tz’ile’ rix sa’ raqleb’ aatin, jo’ chanru li chaq’rab’, ut jo’kaneb’ ajwi’ li rey aj winq a’an li ke’chape’ chaq ut ke’tz’ape’ chaq sa’ tz’alam, ut kitaqlaman axkamsinkileb’ jo’ chanru li chaq’rab’; relik chi yaal, eb’ li winq a’an re laj Pajus ut li rey aj winq a’an, li ani ink’a’ ke’ajok re xchapb’al li k’anjeleb’aal re pleet sa’ xkolb’al rix lix tenamiteb’, li ke’pleetink b’an re, ke’k’ehe’ chi kamk.
Ut chi jo’kan kiwan chi aajel ru naq taapaab’amanq li chaq’rab’ a’in chi tz’aqal tz’aqal re xkolb’al rix lix tenamiteb’; relik chi yaal, ut ani natawe’ chixtz’eqtaanankil li ach’ab’aak wan wi’, sa’ junpaat nataqlaman xkamsinkil jo’ chanru li chaq’rab’.
Ut chi jo’kan kiraqe’ li xlaje xka’k’aal chihab’ rawa’b’ejileb’ laj raqol aatin sa’ xb’een lix tenamit laj Nefi; ut laj Moroni ut laj Pahoran ak ke’xk’ojob’ wi’chik li tuqtuukilal sa’ li ch’och’ Tzarahemla, sa’ xyanq lix tenamiteb’ a’an, chirix xk’eeb’al li kamk sa’ xb’een chixjunileb’ li moko xaqxookeb’ ta chixpaab’ankil li na’leb’ chirix li ach’a’b’aak.
Ut kik’ulman naq sa’ xtiklajik li xjunlaju xka’k’aal chihab’ rawa’b’ejileb’ laj raqol aatin sa’ xb’een lix tenamit laj Nefi, laj Moroni tikto kixtaqla naq taataqlamanq li k’a’aq re ru taak’anjelaq, ut jo’kan ajwi’ taataqlamanq re laj Helaman jun teep aj pleet waqib’ mil chi winq xnimal, re xtenq’ankil sa’ xkolb’al rix li jun raqal chi ch’och’ a’an.
Ut kixtaqla ajwi’ naq jun teep aj pleet waqib’ mil chi winq xnimal, rochb’een tz’aqal li tzakemq, te’taqlaaq rik’in lix teep aj pleet laj Lehi ut laj Teankum.
Ut kik’ulman naq kib’aanuman a’in re xk’eeb’al xkawil li ch’och’ chiruheb’ laj Lamanita.
Ut kik’ulman naq laj Moroni ut laj Pahoran, chirix xkanab’ankil jun nimla ch’uut chi winq sa’ li ch’och’ Tzarahemla, ke’xchap xb’eheb’ rochb’een jun nimla ch’uut chi winq sa’ xjayal li ch’och’ Nefihah, chi k’eek’ookeb’ xch’ool chi numtaak sa’ xb’eeneb’ laj Lamanita sa’ li tenamit a’an.
Ut naq yookeb’ chi b’eek sa’ xjayal li ch’och’, kik’ulman naq ke’xchap jun nimla ch’uut chi winq xkomoneb’ laj Lamanita, ut ke’xkamsi naab’al reheb’, ut ke’xchap li k’a’ru k’amb’il xb’aaneb’ ut lix k’anjeleb’aal re pleet.
Ut kik’ulman naq chirix naq ke’xchapeb’, ke’xteneb’eb’ chi ok sa’ jun sumwank naq moko te’xchap ta chik li k’anjeleb’aal re pleet chiruheb’ laj Nefita.
Ut chirix naq ke’ok sa’ li sumwank a’in ke’xtaqlaheb’ chi wank rik’in lix tenamit laj Ammon, ut a’aneb’ na kaahib’ mil rajlankileb’ li ink’a’ ke’kamsiik.
Ut kik’ulman naq chirix naq ke’xtaqlaheb’ aran ke’xchap wi’chik xb’e sa’ xjayal li ch’och’ Nefihah.
Ut kik’ulman naq chirix naq ke’wulak sa’ li ch’och’ Nefihah, ke’xyiib’ xmuheb’aal t’ikr sa’ li helhookil ch’och’ aran Nefihah, li nach’ wan rik’in li tenamit Nefihah.
Anajwan laj Moroni kiraj naq eb’ laj Lamanita te’chalq chixpleetinkileb’, chiru li helhookil ch’och’; a’b’an eb’ laj Lamanita, rik’in naq ak neke’xnaw chirix lix kawileb’ xch’ool q’axal nim, ut neke’ril xnimal li rajlankileb’, jo’kan naq moko ke’wan ta xch’ool chi elk re xpleetinkileb’, jo’kan naq ink’a’ ke’chal chi pleetik sa’ li kutan a’an.
Ut naq ki’ok q’ojyin, laj Moroni xko’o chiru raak’ab’il li q’ojyin, ut kiwulak sa’ xb’een li xaqxookil tz’ak re xk’eeb’al reetal sa’ muqmu k’a’ru raqal re li tenamit k’ojk’ookeb’ wi’ laj Lamanita rik’in lix teep aj pleet.
Ut kik’ulman naq wankeb’ sa’ releb’ saq’e, chixk’atq li okeb’aal, ut warenaqeb’ chixjunileb’.
Anajwan ut kisutq’i laj Moroni rik’in lix teep aj pleet, ut kixtaqla naq te’xseeb’a rib’ chixk’uub’ankil li kawil k’aam ut li eeb’, re te’kub’siiq chaq sa’ xb’een li xaqxookil tz’ak sa’ xjunpak’alil li tz’ak.
Ut kik’ulman naq laj Moroni kixtaqla naq eb’ lix winq toxe’b’eeq ut te’taqe’q sa’ xb’een li xaqxookil tz’ak, ut te’xkub’si rib’ sa’ li jun raqal a’an re li tenamit; relik chi yaal, sa’ rokeb’ saq’e, b’ar wi’ moko k’ojk’ookeb’ ta laj Lamanita rik’ineb’ lix teep aj pleet.
Ut kik’ulman naq chixjunileb’ ke’xkub’si rib’ sa’ li tenamit chi q’eq, rik’ineb’ lix kawil k’aam ut lix eeb’; chi jo’kan, naq kisaqew chixjunileb’ wankeb’ sa’ xyanq xtz’akil li tenamit.
Anajwan ut, naq ke’aj ru laj Lamanita ut ke’ril naq wankeb’ lix teep aj pleet laj Moroni sa’ xyanq li xaqxookil tz’ak, ke’chal xxiw chi numtajenaq, jo’kan naq ke’eelelik chiru li okeb’aal.
Ut anajwan naq kiril laj Moroni naq yookeb’ chi eelelik chiru, kixtaqla naq toxe’b’eeq lix winq chixpleetinkileb’, ut ke’xkamsi naab’al ut naab’al chik ke’xsuti rix, ut ke’xchapeb’ choq’ preex, ut li jun ch’ol chik reheb’ ke’eelelik sa’ li ch’och’ Moroni, li wan sa’eb’ li nub’aal chire li palaw.
Chi jo’kan laj Moroni ut laj Pahoran ke’reechani li tenamit Nefihah chi maajun aamej kisach; ut wankeb’ naab’al reheb’ laj Lamanita li ke’kamsiik.
Anajwan kik’ulman naq naab’al reheb’ laj Lamanita li preexeb’ ke’raj xjunajinkil rib’ rik’in lix atenamit laj Ammon ut wank choq’ ach’ab’anb’il tenamit.
Ut kik’ulman naq jo’ k’ihal li ke’raj, reheb’ a’an kik’eeman jo’ chanru li rajomeb’.
Chi jo’kan, chixjunileb’ li preex xkomoneb’ laj Lamanita ke’xjunaji rib’ rik’in lix tenamit laj Ammon, ut ke’ok chi k’anjelak chi numtajenaq, re xk’anjelankil li ch’och’, re xk’iresinkil li k’iila paay chi iyaj nak’uxman, ut li ketomq ut teep chi xul, li jar paay wan; ut chi jo’kan ki’isiik chaq jun li nimla iiq sa’ xb’eeneb’ laj Nefita; relik chi yaal, kik’ulman naq ke’isiik chaq sa’ xb’eeneb’ chixjunil li preex xkomoneb’ laj Lamanita.
Anajwan kik’ulman naq laj Moroni, chirix naq kireechani li tenamit Nefihah, chirix xchapb’al k’iila preex, li kika’ch’inob’resink re lix teepeb’ aj pleet laj Lamanita chi numtajenaq, ut chirix xk’ulb’al wi’chik naab’al xkomoneb’ laj Nefita li ke’chape’ chaq choq’ preex, li kixk’e xkawilal lix teep aj pleet laj Moroni chi numtajenaq, jo’kan naq laj Moroni ki’el chaq sa’ li ch’och’ Nefihah toj sa’ li ch’och’ Lehi.
Ut naq ke’ril laj Lamanita naq chalk re laj Moroni sa’ xb’eeneb’, kik’ulman naq ke’xuwak wi’chik ut ke’eelelik chiru lix teep aj pleet laj Moroni.
Ut kik’ulman naq laj Moroni ut lix teep aj pleet ke’xtaaqeheb’ sa’ li junjunq chi tenamit, toj reetal naq ke’k’ule’ xb’aan laj Lehi ut laj Teankum; ut ke’eelelik laj Lamanita chiru laj Lehi ut laj Teankum, toj taq’a sa’eb’ li nub’aal chixk’atq li palaw, toj reetal naq ke’wulak sa’ li ch’och’ Moroni.
Ut ch’utub’anb’ileb’ chixjunileb’ li teep aj pleet reheb’ laj Lamanita, jo’kan naq wankeb’ sa’ junaj chi molam sa’ li ch’och’ Moroni.
Anajwan laj Ammoron, xreyeb’ laj Lamanita, wan ajwi’ rik’ineb’.
Ut kik’ulman naq laj Moroni ut laj Lehi ut laj Teankum ke’xk’ojob’ rib’ rochb’eeneb’ lix teep aj pleet chixsutam lix nub’aal li ch’och’ Moroni, jo’kan naq eb’ laj Lamanita sutsuukeb’ rix sa’eb’ li nub’aal chire li yamyookil ch’och’ sa’ xtz’e li saq’e, ut sa’eb’ li nub’aal chire li yamyookil ch’och’ sa’ releb’ saq’e.
Ut chi jo’kan ke’xk’ojob’ lix teepeb’ chiru q’ojyin.
Xb’aan naq k’ehomaq reetal, eb’ laj Nefita ut jo’kaneb’ ajwi’ laj Lamanita lub’luukeb’ xb’aan xnajtil li b’eek; jo’kan naq maajun pleetik ke’xk’oxla xb’aanunkil chi q’eq, ka’aj b’an wi’ laj Teankum; xb’aan naq a’an numtajenaq xjosq’il rik’in laj Ammoron, jo’kan naq jo’ naxk’oxla a’an, axmaak laj Ammoron, ut laj Amalikiah li ras, naq ke’wan chaq sa’ li pleet a’in li nim ut najt kiwan chaq rik’ineb’ laj Lamanita, ut xb’aan a’an wanjenaq chaq xnimal li pleetik ut li hoyok kik’, relik chi yaal, ut xnimal li we’ej.
Ut kik’ulman naq laj Teankum sa’ xjosq’il xko’o b’ar k’ojk’ookeb’ wi’ xteepeb’ laj Lamanita, ut kixkub’si rib’ chirix lix xaqxookil tz’ak li tenamit.
Ut xko’o rik’in jun k’aam, sa’ li junjunq chi na’ajej, toj reetal naq kixtaw li rey, ut akixkut rik’in jun li jutz’juukil che’, li kik’ob’ok re chixk’atq li raam.
A’b’an k’ehomaq reetal, li rey kirajsiheb’ ru lix moos chi maji’ nakam, jo’kan naq ke’xtaaqe laj Teankum, ut ke’xkamsi.
Anajwan naq ke’xnaw laj Lehi ut laj Moroni naq kamenaq laj Teankum, kik’ulman naq ke’raho’ xch’ool chi numtajenaq; xb’aan naq k’ehomaq reetal, a’an chaq jun winq li kipleetik chaq chi kaw xch’ool choq’ re lix tenamit, relik chi yaal, li tz’aqal naxra li ach’ab’aak, ut kixnumsi chaq xnaab’alil li ch’a’ajkilal li numtajenaq xrahil.
A’b’an k’ehomaq reetal, ak kamenaq, ut xikenaq sa’ li b’e naxik wi’ chixjunil li ruchich’och’.
Anajwan kik’ulman naq laj Moroni koxb’eeq sa’ li kutan jun chik, ut kichal sa’ xb’eeneb’ laj Lamanita, jo’kan kaq ke’xkamsiheb’ rik’in nimla kamsink; ut ke’ralinasiheb’ chaq sa’ li ch’och’; ut eb’ a’an ke’eelelik, jo’kan naq ink’a’ chik ke’sutq’i chixpleetinkileb’ laj Nefita sa’ li kutan a’an.
Ut chi jo’kan kiraqe’ li xjunlaju xka’k’aal chihab’ rawa’b’ejileb’ laj raqol aatin sa’ xb’een lix tenamit laj Nefi; ut chi jo’kan wanjenaq chaq li pleet, ut li hoyok kik’, ut li we’ej, ut li ch’a’ajkilal sa’ xyanqeb’, chiru xnumik k’iila chihab’.
Ut wanjenaq li kamsink, ut li wech’ok-ib’, ut li jachok-ib’, ut li k’iila paay chi maa’usilal sa’ xyanq lix tenamit laj Nefi; a’b’anan choq’ reheb’ ali tiikeb’ xch’ool, relik chi yaal, xb’aan xtijeb’ li tiikeb’ xch’ool, ke’kole’ xyu’am.
A’b’an k’ehomaq reetal, rik’in naq q’axal nim xnajtil li pleet ke’wan wi’ laj Nefita ut laj Lamanita naab’al ke’kana chi kawujenaq, xb’aan naq q’axal nim xnajtil li pleet; ut naab’al li ke’q’uno’ raameb’ xb’aaneb’ axch’a’ajkilal, jo’kan naq ke’xtuulanob’resi rib’ chiru li Dios, toj sa’ xchamal li tuulanil ch’oolej.
Ut kik’ulman naq chirix naq laj Moroni kixk’e chaq xkawil li jar raqal chi ch’och’ a’an li k’utk’u chiruheb’ laj Lamanita, toj reetal naq tz’aqal xkawileb’, kisutq’i sa’ li tenamit Tzarahemla, ut jo’kan ajwi’ laj Helaman kisutq’i sa’ xna’aj li reechanihom; ut kikana wi’chik li tuqtuukilal chi xaqab’anb’il sa’ xyanq lix tenamit laj Nefi.
Ut laj Moroni kixq’axtesi li taqlank sa’ xb’eeneb’ lix teep aj pleet, sa’ ruq’ li ralal, aj Moronihah xk’ab’a’; ut kisutq’i sa’ tz’aqal li rochoch re tixnumsi rela’ lix kutan sa’ tuqtuukilal.
Ut laj Pahoran kisutq’i sa’ xraqleb’aal aatin; ut laj Helaman kixk’ul wi’chik sa’ xb’een xjultikankil li raatin li Dios chiru li tenamit; xb’aan naq xmaak xk’ihaleb’ li pleet ut li wech’ok-ib’ ki’ajman chik ru naq taa’uxq wi’chik li tuqub’ank sa’ li iglees.
Jo’kan ut, xko’o laj Helaman ut eb’ lix komon, ut ke’xch’olob’ li raatin li Dios rik’in nimla wankilal toj reetal naq naab’al li tenamit ake’q’unb’esiik xch’ool chirix lix maa’usilaleb’, ut rik’in a’an ke’xjal xk’a’uxl chirix lix maakeb’ ut ke’kub’e xha’ choq’ re li Qaawa’ lix Dios.
Ut kik’ulman naq ke’xxaqab’ wi’chik lix iglees li Dios, chiru chixjunil li ch’och’.
Relik chi yaal, ut ki’ux li tuqub’ank chirix li chaq’rab’.
Ut ke’sik’e’ ru lix araqol aatin, ut li xb’eenileb’ aj raqol aatin reheb’.
Ut ke’ok wi’chik lix tenamit laj Nefi chi ausaak sa’ li ch’och’, ut ke’ok chi k’ihank ut chi kawuk wi’chik xmetz’eweb’ chi numtajenaq sa’ li ch’och’.
Ut ke’ok chi b’ihomo’k chi numtajenaq.
A’b’anan rik’in xb’ihomaleb’, ut xnimaleb’ xmetz’ew, ut li usaak ke’xk’ul, moko ke’xtaqsi ta rib’ sa’ xq’etq’etileb’ li ru; chi moko timileb’ chixk’oxlankil li Qaawa’ lix Dios; ke’xtuulanob’resi b’an rib’ chi numtajenaq chiru.
Relik chi yaal, kijultiko’ reheb’ chanru xnimal ru li k’a’aq re ru kixb’aanu chaq li Qaawa’ choq’ reheb’, naq kixkoleb’ chaq chiru li kamk, ut chiru li b’ak’leb’, ut chiru tz’alam, ut chiru li k’iila paay chi ch’a’ajkilal, ut kixkoleb’ chaq sa’ ruq’eb’ li xik’ neke’ilok reheb’.
Ut ke’tijok chiru li Qaawa’ lix Dios chi rajlal, jo’kan naq li Qaawa’ kirosob’tesiheb’, jo’ chanru li raatin, jo’kan naq ke’kawu xmetz’ew ut ke’usa sa’ li ch’och’.
Ut kik’ulman naq kib’aanuman chixjunil li k’a’aq re ru a’in.
Ut kikam laj Helaman, sa’ ro’laju xka’k’aal chihab’ rawa’b’ejileb’ laj raqol aatin sa’ xb’een lix tenamit laj Nefi.
 Ut kik’ulman sa’ xtiklajik li xwaqlaju xka’k’aal chihab’ rawa’b’ejileb’ laj raqol aatin sa’ xb’een lix tenamit laj Nefi, naq laj aXiblon kireechani li bk’a’aq re ru loq’ li q’axtesinb’il chaq re laj Helaman xb’aan laj Alma.
Ut a’an jun winq tiik xna’leb’, ut nab’eek chi tiik chiru li Dios; ut kixk’e xch’ool chixb’aanunkil li chaab’il rajlal, re xpaab’ankil lix taqlahom li Qaawa’ lix Dios; ut jo’kan ajwi’ kixb’aanu li riitz’in.
Ut kik’ulman naq kikam ajwi’ laj Moroni.
Ut chi jo’kan kiraqe’ li xwaqlaju xka’k’aal chihab’ rawa’b’ejileb’ laj raqol aatin.
Ut kik’ulman naq sa’ li xwuqlaju xka’k’aal chihab’ rawa’b’ejileb’ laj raqol aatin, kiwan jun nimla ch’uut chi winq, oob’ mil rik’in kaahib’ cient ajwi’ rajlankileb’, rochb’eeneb’ li rixaqil ut ralal xk’ajoleb’, li ke’el chaq sa’ li ch’och’ Tzarahemla toj sa’ li ch’och’ li wan sa’ axjayal lix nim li saq’e.
Ut kik’ulman naq laj Hagot, rik’in naq a’an jun winq q’axal k’eek’o xk’a’uxl chirix li na’leb’, jo’kan naq xko’o ut kixyiib’ jun li jukub’ numtajenaq nim choq’ re, sa’ xnub’aal li ch’och’ Naab’alil, chixk’atq li ch’och’ Sachenaqil, ut kixtaqla chiru li palaw li wan sa’ rokeb’ saq’e, chixk’atq li aru’uj chi ch’och’ ka’ch’in ru li naxik sa’ li ch’och’ sa’ xjayal lix nim li saq’e.
Ut k’ehomaq reetal, wankeb’ naab’al xkomoneb’ laj Nefita li ke’ok chi sa’ ut xkoheb’, chi wan rik’ineb’ naab’al li taak’anjelaq reheb’, jo’ ajwi’ naab’al li ixq ut li kok’al; ut ke’xchap xb’e sa’ xjayal lix nim li saq’e.
Ut chi jo’kan kiraqe’ li xwuqlaju xka’k’aal chihab’.
Ut sa’ li xwaqxaqlaju xka’k’aal chihab’, li winq a’in kixyiib’ jalaneb’ chik li jukub’.
Ut kisutq’i ajwi’ li xb’een jukub’, ut naab’al chik li tenamit ke’ok chi sa’, ut ke’xk’am ajwi’ naab’al li taak’anjelaq reheb’, ut xkoheb’ wi’chik re te’xik sa’ li ch’och’ sa’ xjayal lix nim li saq’e.
Ut kik’ulman naq maajo’q’e chik ke’ab’iman resil.
Ut naqak’oxla naq ke’ok chi ha’ sa’ xchamal li palaw.
Ut kik’ulman naq jun chik jukub’ xko’o ajwi’, ut b’ar xko’o a’an ink’a’ naqanaw.
Ut kik’ulman naq ke’wan naab’al li tenamit li xkoheb’ sa’ li ch’och’ sa’ axjayal lix nim li saq’e.
Ut chi jo’kan kiraqe’ li xwaqxaqlaju xka’k’aal chihab’.
Ut kik’ulman sa’ li xb’elelaju xka’k’aal chihab’ rawa’b’ejileb’ laj raqol aatin, kikam ajwi’ laj Xiblon, ut laj Korianton ak xikenaq sa’ li ch’och’ sa’ xjayal lix nim li saq’e sa’ jun jukub’, re xk’amb’al li k’a’ru taak’anjelaq reheb’ li tenamit li ak xkoheb’ chaq sa’ li ch’och’ a’an.
Jo’kan naq ki’aje’ ru chiru laj Xiblon naq tixq’axtesi li k’a’aq re ru a’an li loq’, rub’elaj xkamik, re li aralal laj Helaman, a’an aj Helaman xk’ab’a’, k’ab’a’inb’il jo’ chanru xk’ab’a’ lix yuwa’.
K’ehomaq reetal anajwan, chixjunil li k’a’ru atz’iib’anb’il li eechaninb’il xb’aan laj Helaman kitz’iib’aman ut kitaqlaman sa’ xyanqeb’ li ralal xk’ajoleb’ li winq chiru chixjunil li ch’och’, ka’aj b’an wi’ naq ink’a’ kitaqlaman li jar raqal kixtaqla laj Alma naq bink’a’ taaxik.
A’b’anan kiteneb’aman xk’uulankil xloq’al li k’a’aq re ru a’an, ut akinumsiik chaq xb’aan li jun tasal tenamit re li jun tasal chik; jo’kan naq sa’ li chihab’ a’in, kiq’axtesiman re laj Helaman, rub’elaj xkamik laj Xiblon.
Ut kik’ulman ajwi’ sa’ li chihab’ a’in naq wankeb’ junjunq li ke’risi chaq rib’ li xikenaqeb’ rik’ineb’ laj Lamanita, ut eb’ a’an ke’eek’asiik wi’chik xjosq’il chirixeb’ laj Nefita.
Ut jo’kan ajwi’ sa’ li chihab’ ajwi’ a’in ke’kub’e chaq rochb’een jun teep aj pleet nim rajlankileb’ re xpleetinkil lix tenamit laj aMoronihah, malaj re xpleetinkil lix teep aj pleet laj Moronihah, sa’ li ke’q’axe’ wi’ ru ut ke’sutq’isiik wi’chik chirix sa’ tz’aqal lix ch’och’eb’, ut naab’al li sachk ke’xk’ul.
Ut chi jo’kan kiraqe’ li xb’elelaju xka’k’aal chihab’ rawa’b’ejileb’ laj raqol aatin sa’ xb’een lix tenamit laj Nefi.
Ut chi jo’kan kiraqe’ resil laj Alma, ut laj Helaman li ralal, jo’ ajwi’ laj Xiblon, a’an li ralal.
 K’ehomaq reetal ex was wiitz’in raarookex inb’aan, rik’in naq kanab’anb’ilin chi chalk eerik’in, chi jo’kan tinyal inq’e acheraatinankil rik’in li waatin laa’in; relik chi yaal, rik’in tz’aqal xtz’uumal we, rik’in naq xb’een sut nekexwaatina rik’in raatin lix tz’uumal we, xb’aan naq junelik teneb’anb’ilin chaq chi kanaak sa’ li braqleb’aal aatin, ut k’a’jo’ li k’anjel kiwan sa’ inb’een, jo’kan naq moko kinru ta chi chalk eerik’in.
Ut ink’a’ ajwi’ raj kinru chi chalk anajwan sa’ li hoonal a’in wi ta ink’a’ axk’eeman li raqleb’aal aatin re jalan chik, re taa’awa’b’ejinq sa’ inna’aj; ut li Qaawa’ rik’in nimla uxtaan xk’e naq tinchalq eerik’in.
Ut k’ehomaq reetal, xinchal chi k’a’jo’ inyo’onihom, ut chi nim wajom naq tintaw raj naq xetuulanob’resi eerib’ chiru li Dios, ut naq moko xekanab’ ta xtz’aamankil li rusilal, re naq tintaw raj naq maak’a’ eejitb’al chiru, re naq tintaw raj naq moko wankex ta sa’ li xuwajel ch’a’ajkilal ke’wan wi’ li qas qiitz’in aran Tzarahemla.
A’b’anan osob’tesinb’ilaq taxaq xk’ab’a’ li Dios, naq xk’e chinnaw, relik chi yaal, xk’e xsahil inch’ool q’axal nim rik’in xnawb’al naq eb’ a’an ak xaqab’anb’ileb’ wi’chik sa’ xb’ehil lix tiikilal.
Ut nawoyb’eni, jo’ chanru lix Musiq’ li Dios li wan wik’in, naq taawanq ajwi’ xsahil inch’ool cherix laa’ex; a’b’anan moko nawaj ta naq lix sahil inch’ool cherix taachalq sa’ xk’ab’a’ li nimla ch’a’ajkilal ut rahil ch’oolejil li wanjenaq wik’in chirixeb’ li komon aran Tzarahemla, xb’aan naq k’ehomaq reetal, lix sahil inch’ool chirixeb’ a’an kichal chirix nume’k chiru naab’al li ch’a’ajkilal ut rahil ch’oolejil.
A’ut k’ehomaq reetal, nawoyb’eni naq laa’ex moko wankex ta chi maak’a’ eepaab’aal jo’ chanru naq ke’wan lee ras eeriitz’in; nawoyb’eni naq moko taqsinb’ilex ta sa’ xq’etq’etil eech’ool; relik chi yaal, nawoyb’eni naq moko xek’e ta eech’ool chirix li b’ihomal ut li jo’maajo’il k’a’aq re ru re li ruchich’och’; relik chi yaal, nawoyb’eni naq ink’a’ nekeloq’oniheb’ li apak’b’il dios; naq nekeloq’oni b’an li tz’aqal ut li byo’yookil Dios, ut naq nekex’ilok chi uub’ej re xk’ulb’al li risinkil lee maak, rik’in jun li paab’aal li junelik nakana, li toj taachalq.
Xb’aan naq k’ehomaq reetal, ninye eere naq wan k’iila k’a’aq re ru toj taachalq, ut k’ehomaq reetal, wan jun li k’a’ru q’axal nim wi’chik xwankil chiru chixjunil—xb’aan naq k’ehomaq reetal, moko najt ta chik axq’ehil naq laj Tojol-ix yo’yooq ut taachalq sa’ xyanq lix tenamit.
K’ehomaq reetal, moko ninye ta naq taachalq sa’ qayanq sa’ xq’ehil lix wanjik sa’ xmuheb’aal li taakamq; xb’aan naq k’ehomaq reetal, li Musiq’ej moko xye ta we naq a’in li taak’ulmanq.
Anajwan chirix li na’leb’ a’in moko ninnaw ta; a’b’anan a’in ninnaw, naq li Qaawa’ Dios wan xwankil chixb’aanunkil chixjunil li k’a’aq re ru li wan jo’ chanru li raatin.
A’ut k’ehomaq reetal, a’in kixye li Musiq’ej we, kixye: Elajin re li tenamit a’in, ut taaye—aJalomaq eek’a’uxl, ut kawresihomaq lix b’e li Qaawa’, ut chexb’eeq chiruheb’ li ruq’ xb’e, li tiikeb’, xb’aan naq k’ehomaq reetal, xnach’ok chaq li awa’bejihom re choxa, ut li Ralal li Dios btaachalq chiru lix b’een li ruchich’och’.
Ut k’ehomaq reetal, a’an ataayo’laaq rik’in lix bMaria, aran Jerusalen, a’an cxch’och’eb’ li qaxe’ qatoon, ut a’anaq dtuq’ixq, jun li k’uleb’aal loq’ ut sik’b’il ru, ut taamuhelaaq ut etaasihaaq xb’aan lix wankil li Santil Musiq’ej, ut taayo’laaq jun lix yum, relik chi yaal, a’anaq li Ralal li Dios.
Ut a’an taaxik, ut tixnumsi li rahilal ut ach’a’ajkilal ut xyalb’al rix, li jar paay wan, ut a’in re naq taatz’aqloq ru li aatin li naxye, tixk’ul sa’ xb’een lix rahileb’ ut lix yajeleb’ lix tenamit.
Ut tixk’ul li akamk sa’ xb’een, re naq taaruuq tixhit lix b’ak’leb’ li kamk li b’ak’b’ookeb’ wi’ lix tenamit; ut tixk’ul sa’ xb’een lix majelal lix kawilaleb’, re naq lix sa’ xch’ool nujenaqaq chi uxtaan, jo’ chanru li tz’ejwalej, re taaruuq tixnaw sa’ li tz’ejwalej chanru bxk’eeb’al xtenq’ankileb’ lix tenamit jo’ chanru xmajelal lix kawilaleb’.
Anajwan li Musiq’ej ananawok re chixjunil li k’a’aq re ru, a’b’anan li Ralal li Dios naxk’ul rahilal jo’ chanru li tz’ejwalej re naq taaruuq btixk’ul sa’ xb’een lix maak lix tenamit, re naq taaruuq tixsach reetalil li q’etok aatin ke’xb’aanu, jo’ chanru li wankilal li nakolok wi’; ut anajwan k’ehomaq reetal, a’in li ch’olob’anb’il xyaalal li wan wik’in.
Anajwan ninye eere naq tento teejal eek’a’uxl, ut atexyo’laaq wi’chik; xb’aan naq li Musiq’ej naxye, wi ink’a’ nekexyo’la wi’chik moko texruuq ta chireechaninkil li awa’b’ejihom re choxa; jo’kan ut, chalqex ut chikub’eeq eeha’ choq’ re li jalb’a-k’a’uxlej, re taaruuq texch’aje’q chirix lee maak, re taaruuq teepaab’ lix Karneer li Dios, li na’isink re lix maak li ruchich’och’, li kaw xmetz’ew chi kolok ut chi ch’ajob’resink chirix chixjunil li maa’usilal.
Relik chi yaal, ninye eere, chalqex ut mexxuwak, ut kanab’omaq li junjunq chi maak, li anachal chi yal sa’ junpaat sa’ eeb’een, li nab’ak’ok eere choq’ re li sache’k; relik chi yaal, chalqex ut xikaqex, ut k’utumaq chiru lee Dios naq wan eech’ool chixjalb’al eek’a’uxl chirix lee maak ut chi ok sa’ jun sumwank rik’in a’an re xpaab’ankil lix taqlahom, ut k’utumaq xyaalal chiru sa’ li kutan a’in rik’in xik sa’ xha’il li kub’iha’.
Ut ani nab’aanunk re a’in, ut naxpaab’ lix taqlahom li Dios chalen chaq a’an, taajultiko’q ajwi’ re naq ninye re, relik chi yaal, taajultiko’q re naq xinye re, taawanq xyu’am chi junelik, jo’ chanru ch’olob’anb’il xyaalal xb’aan li Loq’laj Musiq’ej, li naxch’olob’ li yaal wik’in.
Ut anajwan ex was wiitz’in raarookex inb’aan, ma nekepaab’ li k’a’aq re ru a’in?
K’ehomaq reetal, ninye eere, relik chi yaal, ninnaw naq nekepaab’, ut li na’leb’ ninnaw wi’ naq nekepaab’ a’an xb’aan xk’utb’esihom li Musiq’ej li wan wik’in.
Ut anajwan sa’ xk’ab’a’ naq kaw lee paab’aal chirix a’an, relik chi yaal, chirix li k’a’aq re ru xinye, k’a’jo’ xsahil inch’ool.
Xb’aan naq jo’ xinye eere chalen chaq sa’ xtiklajik, naq k’a’jo’ li wajom naq moko wankex ta sa’ li ch’a’ajkilal jo’eb’ lee ras eeriitz’in, jo’kan kintaw ajwi’, naq xtz’aqlok ru li wajom.
Xb’aan naq nink’e reetal naq wankex sa’ xb’ehil li tiikilal; nink’e reetal naq wankex sa’ li b’e li naxik sa’ li rawa’b’ejihom li Dios; relik chi yaal, nink’e reetal naq yookex chixtiikob’resinkil ru lix ab’e.
Nink’e reetal naq k’eeb’il chenaw, rik’in naq ch’olob’anb’il xyaalal xb’aan li raatin, naq a’an ink’a’ naru chi ab’eek chiru li yokotzinb’il b’e; chi moko naxjal rib’ rik’in li k’a’ru xye; chi moko wan rik’in a’an yal ta xmuhil li elk chaq rik’in li nim re xik sa’ li tz’e, malaj rik’in li k’a’ru us re xik sa’ li k’a’ru ink’a’ us; jo’kan naq lix b’e wan sa’ junaj chi sutam, li wan chi junelik.
Ut a’an moko wan ta rochoch sa’eb’ li aochoch moko santeb’ ta, chi moko naru nak’ule’ li tz’ajnil, malaj k’a’ruhaq li moko ch’ajb’il ta, sa’ li rawa’b’ejihom li Dios; jo’kan naq ninye eere naq taachalq xq’ehil, relik chi yaal, ut taawanq sa’ roso’jik li kutan, naq ani li btz’aj ru taakanaaq sa’ xtz’ajnil ru.
Ut anajwan ex was wiitz’in raarookex inb’aan, xinye eere li k’a’aq re ru a’in re naq taaruuq tinwajsi eeru chireek’ankil li teneb’anb’il sa’ eeb’een chiru li Dios, re taaruuq texb’eeq chiru chi maak’a’ eejitb’al, re taaruuq texb’eeq jo’ chanru lix santil k’anjelil li Dios, li kexk’ule’ wi’.
Ut anajwan nawaj raj naq atuulanaq eech’ool, ut kub’enaqaq eeratawom ut q’unaq eech’ool; chaab’ilaqex rik’in li tz’aamanb’il; nujenaqaqex rik’in kuyuk ut najtil oyb’enink; ut chekuyaq eerib’ chiru chixjunil li k’a’aq re ru; cheyalaq eeq’e chixpaab’ankil lix taqlahom li Dios rajlal; chepatz’aq yalaq k’a’aq re ru teeraj, chirix li musiq’ej jo’ ajwi’ chirix li yu’am a’in; ut junelik cheb’antioxihaq chiru li Dios li k’a’aq re ru nekek’ul.
Ut ilomaq naq taawanq eerik’in li apaab’aal, li yo’onink, ut li rahok, toja’ ut naq junelik taanumtaaq eerik’in li chaab’il k’anjel.
Ut li Qaawa’ chi’osob’tesinq eere, ut chixk’uula chi maak’a’ xtz’ajnil lee raq’, re naq laa’ex sa’ roso’jik texk’ame’q chi chunlaak rik’in laj Abraham, laj Isaak, ut laj Jakob, ut eb’ li santil profeet li wanjenaqeb’ chalen chaq naq kitikla li ruchich’och’, chi amaak’a’ xtz’ajnil eeraq’ jo’ chanru ajwi’ naq maak’a’ xtz’ajnileb’ raq’ a’an, sa’ li awa’b’ejihom re choxa, re ink’a’ chik tex’elq chaq.
Ut anajwan ex was wiitz’in raarookex inb’aan, xinye li aatin a’in eere jo’ chanru li Musiq’ej li naxch’olob’ li yaal wik’in, ut li waam nasaho’ chi numtajenaq, sa’ xk’ab’a’ naq q’axal yalb’il eeq’e ut k’eeb’il eexik chirix li waatin.
Ut anajwan, lix atuqtuukilal li Dios chihilanq sa’ lee b’een, ut sa’ xb’een lee rochoch ut lee ch’och’, ut sa’ xb’een lee ketomq ut lee teep chi xul, ut chixjunil li k’a’ru eere, lee rixqilal ut lee kok’al, jo’ chanru lee paab’aal ut lee chaab’il k’anjel, chalen sa’ li hoonal a’in ut chi junelik.
Ut chi jo’kan xin’aatinak.
Amen.
 Ut jo’kan wi’chik laa’in, aj Alma, rik’in naq taqlanb’ilin xb’aan li Dios naq tink’am chiwix laj Amulek ut tinxik ut tinjultikanq wi’chik aatin chiru li tenamit a’in, malaj li ani wankeb’ sa’ li tenamit Ammonihah, kik’ulman, naq kin’ok chi jultikank aatin chiruheb’, naq ke’ok chinwech’b’al, ut ke’xye: Anihat laa’at?
Ma nakak’oxla tab’i’ naq taqapaab’ li tixch’olob’ ajun chi winq, us ta tixjultika chiqu naq taa’oso’q li ruchich’och’?
Anajwan eb’ a’an ink’a’ ke’xtaw ru li aatin li ke’xye; xb’aan naq moko ke’xnaw ta naq taa’oso’q ajwi’ li ruchich’och’.
Ut ke’xye ajwi’: Ink’a’ taqapaab’ laa waatin wi jo’ profeet taach’olob’ naq li nimla tenamit a’in taasache’q sa’ ajunaj chi kutan.
Anajwan moko neke’xnaw ta naq li Dios naru chixb’aanunkil xkomon li sachb’a-ch’oolejil k’anjel a’in, xb’aan naq a’aneb’ jun tenamit kaweb’ raam ut jipeb’ xk’a’uxl.
Ut ke’xye: aAni pe’ li Dios, li bmaajun chik wankilal naxtaqla sa’ xyanq li tenamit a’in, yal jun ajwi’ chi winq, re xch’olob’ankil xyaalal chiruheb’ xkomon li xninqal ru ut sachb’a-ch’oolejil na’leb’ a’in?
Ut ke’xxaqab’ chaq rib’ re xk’eeb’al li ruq’eb’ sa’ inb’een, a’b’an k’ehomaq reetal, moko ke’xb’aanu ta.
Ut kinxaqli rik’in xkawil inch’ool re ch’olob’ank chiruheb’; relik chi yaal, kinch’olob’ li yaal chiruheb’ chi kaw inch’ool, ut kinye: K’ehomaq reetal, ex atasal tenamit aj maakex ut po’b’il eech’ool, chan ru naq xsach sa’ eech’ool li na’leb’ kanab’anb’il chaq xb’aaneb’ lee yuwa’; relik chi yaal, k’a’jo’ sa’ junpaat naq xsach sa’ eech’ool lix taqlahom li Dios.
Ma ink’a’ jultik eere naq li qayuwa’ aj Lehi ki’isiik chaq Jerusalen xb’aan aruq’ li Dios?
Ma ink’a’ jultik eere naq chixjunileb’ ke’b’eresiik xb’aan a’an chiru li yamyookil ch’och’?
Ut ma toja’ sa’ junpaat xsach sa’ eech’ool jo’ k’ihal sut kixkoleb’ li qayuwa’ sa’ ruq’eb’ chaq li xik’ neke’ilok reheb’, ut kixkoleb’ rix re naq ink’a’ te’sache’q, xb’aan ruq’eb’ ajwi’ li ras riitz’ineb’?
Relik chi yaal, ut wi ta moko xb’aan ta lix wankilal li maak’a’ xjuntaq’eetankil, ut li ruxtaan, ut xnajtil li royb’enihom choq’ qe, ak najter raj chik anajwan naq laa’o koo’isiik raj sa’ xb’een li ruchich’och’ chi maak’a’ xjalb’al, ut maare kook’ehe’ raj sa’ jun wanjik re rahilal ut rahil ch’oolejil li amaak’a’ roso’jik.
K’ehomaq reetal, anajwan ninye eere naq a’an nekexxtaqla chixjalb’al eek’a’uxl; ut wi ink’a’ nekejal eek’a’uxl, maamin texruuq chireechaninkil li rawa’b’ejihom li Dios.
A’ut k’ehomaq reetal, moko chixjunil ta a’in—kexxtaqla chixjalb’al eek’a’uxl, malaj ut a’an atexxsach chaq chi junajwa chiru lix b’een li ruchich’och’; relik chi yaal, a’an texrula’ani sa’ xjosq’il, ut sa’ bxnimal xjosq’il moko tixsutq’isi ta rib’.
K’ehomaq reetal, ma ink’a’ jultik eere li aatin li kixye re laj Lehi, li naxye naq: aA’ yaal jo’ chanru nekepaab’ lin taqlahom, tex’usaaq sa’ li ch’och’?
Ut jo’kan wi’chik, yeeb’il naq: A’ yaal jo’ chanru ink’a’ nekepaab’ lin taqlahom tex’isiiq chaq chiru li Qaawa’.
Anajwan nawaj raj naq chijultiko’q eere, naq a’ yaal jo’ chanru naq eb’ laj Lamanita ink’a’ ke’xpaab’ lix taqlahom li Dios, ake’isiik chaq chiru li Qaawa’.
Anajwan naqil naq xk’ute’ xyaalalil li raatin li Dios sa’ li na’leb’ a’in, ut eb’ laj Lamanita ke’isiik chaq chiru, chalen chaq naq kitikla li q’etok aatin xb’aaneb’ sa’ li ch’och’.
A’b’anan ninye eere, naq aka’ch’inaq wi’chik xrahileb’ a’an sa’ xkutankil li raqb’a-aatin cheru laa’ex, wi nekexkana sa’ lee maak, relik chi yaal, ut ka’ch’inaq wi’chik xrahileb’ sa’ li yu’am a’in cheru laa’ex, wi ink’a’ nekejal eek’a’uxl.
Xb’aan naq wan naab’al li k’a’ru ayeechi’inb’il reheb’ laj Lamanita; xb’aan naq a’an xmaak li bna’leb’ kanab’anb’il chaq xb’aaneb’ lix yuwa’ li kib’aanunk re naq ke’kana chi cmaak’a’ xnawomeb’ jo’ li wankeb’ wi’; jo’kan naq li Qaawa’ taaruxtaanaheb’ ru ut dtixnajtob’resi ru lix wanjikeb’ sa’ li ch’och’.
Ut sa’ junaq q’e kutan ate’k’ame’q chixpaab’ankil li raatin, ut chixnawb’al naq moko yaal ta li na’leb’ kanab’anb’il chaq xb’aaneb’ lix yuwa’eb’; ut naab’al reheb’ te’kole’q, xb’aan naq li Qaawa’ taaruxtaana ru chixjunileb’ li bte’patz’oq re lix k’ab’a’.
A’ut k’ehomaq reetal, ninye eere naq wi nekexkana sa’ lee maa’usilal, naq moko taanajtob’resiiq ta ru lee kutan sa’ li ch’och’, xb’aan naq te’taqlaaq laj aLamanita sa’ eeb’een; ut wi ink’a’ nekejal eek’a’uxl te’chalq sa’ jun hoonal li moko teenaw ta, ut tex’ula’aniiq rik’in li bsache’k chi junajwa; ut taawanq jo’ chanru xnimal cxjosq’il li Qaawa’.
Xb’aan naq a’an ink’a’ texxkanab’ chi wank eeyu’am sa’ lee maa’usilal, re xsachb’al lix tenamit.
Ninye eere, Ink’a’; tixkanab’ raj b’an naq eb’ laj Lamanita ate’xsach chixjunil lix tenamit, xtenamit laj Nefi yeeb’il reheb’, wi ta taaruuq naq bte’t’ane’q sa’ li maak ut li q’etok aatin, chirix naq k’eeb’il xnimal li saqen ut xnimal li na’leb’ reheb’ xb’aan li Qaawa’ lix Dios; Relik chi yaal, chirix naq wanjenaqeb’ choq’ jun tenamit q’axal usilanb’ileb’ xb’aan li Qaawa’; relik chi yaal, chirix naq q’axal usilanb’ileb’ wi’chik sa’ xb’een chixjunil chik li tenamit, li junkab’al, li aatinob’aal, malaj li teepal, chirix naq ak’eeb’ileb’ chixnaw chixjunil li k’a’aq re ru, jo’ chanru li rajomeb’, ut lix paab’aaleb’, ut lix tijeb’, chirix li k’a’ru wanjenaq, ut li wan, ut li toj taachalq; Chirix ula’aniik xb’aan lix Musiq’ li Dios; chirix seraq’ik rik’ineb’ li anjel, ut chirix naq aatinanb’ileb’ xb’aan xyaab’ xkux li Qaawa’; ut chirix wank li musiq’ej re profeetil aatin rik’ineb’, ut li musiq’ej re k’utb’esink, ut jo’kan ajwi’ k’iila maatan, li maatan re aatinak rik’in jalanil aatinob’aal, ut li maatan re jultikank aatin, ut li maatan re li Santil Musiq’ej, ut li maatan re ajaltesink ru aatin; Relik chi yaal, ut chirix naq aisinb’ileb’ chaq xb’aan li Dios sa’ li ch’och’ Jerusalen, xb’aan ruq’ li Qaawa’, chirix kole’k chiru we’ej, ut chiru yajerk, ut chiru li k’iila paay chi yajel, li jar raqal wan, ut chirix naq nimanb’il xkawilaleb’ sa’ pleet, re naq ink’a’ te’sache’q, chirix naq isinb’ileb’ chaq chi bmoosil li junjunq sut, ut chirix naq k’uulanb’ileb’ ut kolb’ileb’ rix toj anajwan, ut k’eeb’ileb’ chi usaak toj reetal naq b’ihomeb’ sa’ jar paay li k’a’aq re ru— Ut anajwan k’ehomaq reetal ninye eere, naq wi li tenamit a’in, li ke’k’uluk re xk’ihal li osob’tesink a’in sa’ ruq’ li Qaawa’, te’xq’et aatin chiru li saqen ut li nawom li ak xe’xk’ul, ninye eere naq wi jo’kan taa’uxmanq, naq wi te’t’ane’q sa’ li q’etok aatin, k’a’jo’ naq aka’ch’inaq wi’chik xrahileb’ laj Lamanita chiruheb’ a’an.
Xb’aan naq k’ehomaq reetal, lix ayeechi’ihom li Qaawa’ wan chi ye’b’il reheb’ laj Lamanita, a’b’anan moko eere ta laa’ex wi nekexq’etok aatin; xb’aan naq ma ink’a’ kixyeechi’i li Qaawa’ chi ch’olch’o ut kixtaqla xkawilal li raatin, naq wi teepo’resi eech’ool rik’in a’an, texsache’q chaq chi junajwa chiru lix b’een li ruchich’och’?
Anajwan ut xb’aan a’in, re naq ink’a’ texsache’q, li Qaawa’ kixtaqla lix anjel chirula’aninkil naab’al reheb’ lix tenamit, ut kixch’olob’ chiruheb’ naq tento te’xik ut te’xjap re chi anchaleb’ xmetz’ew chiru li tenamit a’in, ut te’xye: aJalomaq eek’a’uxl, xb’aan naq ak taahaye’q chaq li awa’b’ejihom re choxa; Ut amoko k’iila kutan ta chik naq li Ralal li Dios taachalq sa’ xloq’al; ut lix loq’al a’anaq xloq’al li bJunaj Yo’lajenaq chiru li Yuwa’b’ej, nujenaq chi cusilal, juntaq’eetalil, ut yaal, nujenaq chi kuyuk, duxtaan, ut najtil oyb’enink, seeb’ echirab’inkil lix yaab’eb’ lix tenamit ut chixsumenkil ru lix tijeb’.
Ut k’ehomaq reetal, a’an nachal achixtojb’aleb’ rix li ani bte’kub’eeq xha’ choq’ re li jalb’a-k’a’uxlej, rik’in xpaab’ankil lix k’ab’a’.
Jo’kan ut, kawresihomaq lix b’e li Qaawa’, xb’aan naq xnach’ok chaq li kutan naq chixjunileb’ li winq te’xq’ol jun xq’ajkamunkil lix ak’anjeleb’, jo’ chanru li wanjenaqeb’ wi’—wi tiikeb’ naq ke’wan, bte’xq’ol xkolb’aleb’ li raam, jo’ chanru lix wankil ut lix kolom li Jesukristo; ut wi ink’a’ useb’ xe’wan te’xq’ol li ctojb’a-maak choq’ re li raameb’, jo’ chanru lix wankilal ut lix preexil laj tza.
Anajwan k’ehomaq reetal, a’an a’in lix yaab’ xkux li anjel, li naxjap re chiru li tenamit.
Ut anajwan, ex was wiitz’in araarookex inb’aan, xb’aan naq was wiitz’inex, ut tento raj naq raarooqex, ut tento raj tex’uuchinq rik’in k’anjel li k’ulub’ej choq’ re li jalb’a-k’a’uxlej, rik’in naq q’axal kawob’resinb’il eeraam chirix li raatin li Dios, ut rik’in naq laa’ex jun tenamit bsachenaq ut t’anenaq.
Anajwan kik’ulman naq chirix naq laa’in, aj Alma, kinye li aatin a’in, k’ehomaq reetal, eb’ li tenamit ke’chal xjosq’il wik’in xb’aan naq kinye reheb’ naq a’aneb’ jun tenamit kaweb’ raam ut ajipeb’ xk’a’uxl.
Ut jo’kan ajwi’ sa’ xk’ab’a’ naq kinye reheb’ naq a’aneb’ jun tenamit sachenaq ut t’anenaq ke’josq’o’ wik’in, ut ke’xsik’ xk’eeb’al li ruq’ sa’ inb’een, re tine’xtz’ap sa’ tz’alam.
A’b’anan kik’ulman naq li Qaawa’ ink’a’ kixkanab’eb’ naq tine’xchap sa’ li hoonal a’an ut tine’xtz’ap sa’ tz’alam.
Ut kik’ulman naq laj Amulek xko’o ut kixxaqab’ rib’ chi uub’ej, ut ki’ok ajwi’ chi jultikank aatin chiruheb’.
Ut anajwan moko chixjunil ta li araatin laj Amulek tz’iib’anb’il, a’b’anan jun raqal li raatin tz’iib’anb’il sa’ li hu a’in.
Jo’kan ut, a’an xk’osb’al ru jun li tz’iib’anb’il esil re lix tenamit laj Nefi, ut reheb’ ajwi’ laj Lamanita—Tz’iib’anb’il reheb’ laj Lamanita, a’aneb’ jun rela’ lix junkab’al laj Israel; ut re ajwi’ laj Judio ut laj Gentil—Tz’iib’anb’il jo’ chanru taqlanb’il, ut jo’kan ajwi’ rik’in li musiq’ej re profeetil aatin ut re k’utb’esink—Tz’iib’anb’il ut k’eeb’il xtz’apb’al, ut muqb’il choq’ re li Qaawa’, re naq ink’a’ taasachmanq—Taak’utmanq xb’aan lix maatan ut lix wankilal li Dios re taak’utmanq xyaalalil—K’eeb’il xtz’apb’al xb’aan ruq’ laj Moroni, ut muqb’il choq’ re li Qaawa’, re taak’utmanq naq tixtaw xq’ehil rik’in ruq’eb’ laj Gentil—K’utb’il xyaalalil xb’aan xmaatan li Dios.Jo’kan ajwi’ jun k’osb’il ru esil isinb’il chaq sa’ lix Hu laj Eter, a’an jun li tz’iib’anb’il esil re lix tenamit laj Jared, li ke’jek’iman sa’ li kutan naq li Qaawa’ kixjachi ru li raatinob’aal li tenamit, naq yookeb’ chixkab’lankil jun li najt xteramil kab’l re te’xik sa’ choxa—Li wan choq’ re xk’utb’al chiru li rela’ lix junkab’al laj Israel chanru xninqal li k’a’aq re ru kixb’aanu li Qaawa’ choq’ reheb’ lix yuwa’eb’; ut re te’xnaw lix sumwank li Qaawa’, naq moko tz’eqb’ileb’ ta chi junajwa—Ut jo’kan ajwi’ re te’q’unb’esiiq xch’ool laj Judio ut laj Gentil naq li Jesus a’an li Kristo, li Junelik Dios, li naxk’utb’esi rib’ chiruheb’ chixjunil li tenamit—Anajwan ut, wi wan li majelal, a’an lix sachomeb’ wi’ li winq; jo’kan ut, meetz’eqtaana xloq’al li k’a’ru re li Dios, re naq taaruuq textawe’q chi maak’a’ eetz’ajnil sa’ lix raqleb’aal aatin li Kristo.Kijaltesiman ru xb’een wa li aatin chiruheb’ li perel ch’iich’ sa’ inglesxb’aan laj Jose Smith, Alalb’ej.
Chinawmanq sa’ chixjunil li tenamit, junkab’al, aatinob’aal, ut teepal, taawulaq wi’ li k’anjel a’in: Naq laj Jose Smith, alalb’ej, li kijaltesin ru li k’anjel a’in, kixk’ut chiqu eb’ li perel ch’iich’ li aatinanb’il chirix, li chanchan oor okenaq; ut li jar perel li jaltesinb’il ru xb’aan laj Smith a’in, kiqach’e’ rik’in quq’; ut kiqil li tz’iib’anb’il chiru, chanchan najter xyiib’ankil chixjunil, ut moko nawb’il ta ru xyiib’ankil.
Ut a’in naqach’olob’ xyaalal chi tiik ru li qaatin, naq li Qawa’ Smith kixk’ut chiqu, xb’aan naq kiqil ut kiqataqsi, ut naqanaw chi ch’olch’o naq li Qawa’ Smith wan rik’in eb’ li perel ch’iich’ li xoo’aatinak wi’.
Ut naqak’e li qak’ab’a’ re li ruchich’och’, re xk’utb’al xyaalal chiru li ruchich’och’ li k’a’ru qilom.
Ut ink’a’ nokotik’ti’ik, li Dios na’ilok re.Christian WhitmerJacob WhitmerPeter Whitmer, alalb’ejJohn WhitmerHiram PageJose Smith, yuwa’b’ejHyrum SmithSamuel H. Smith
 K’ehomaq reetal, kik’ulman naq laa’in, aj aEnos, rik’in xnawb’al ru inyuwa’ naq a’an jun btiikil winq—xb’aan naq ckinixtzol sa’ li raatinob’aal, ut jo’kan ajwi’ sa’ lix dch’olanihom ut lix tijom li Qaawa’—ut osob’tesinb’ilaq taxaq xk’ab’a’ lin Dios xb’aan a’in— Ut tinye eere resil li ayalok-u kinwan wi’ chiru li Dios, junxilaj naq kink’ul brisinkil inmaak.
K’ehomaq reetal, xkohin chixyoob’aleb’ li xul sa’eb’ li k’iche’; ut li aatin li kok’ aj xsa’ kiwab’i chaq chixyeeb’al inyuwa’ chirix li junelik yu’am, ut lix asahileb’ xch’ool laj santil paab’anel, bki’ok sa’ xchamal inch’ool.
Ut akitz’okaak li waam; ut bkinwiq’la chiru laj yiib’ahom we, ut kin’elajin chiru rik’in ctijok ut tz’aamank rik’in nimla metz’ew choq’ re li waam laa’in; ut chiru chixjunil li kutan kin’elajin chiru; relik chi yaal, ut naq ki’ok q’ojyin toj kintaqsi xyaab’ inkux taqe’q, re naq toj sa’ choxa kiwulak.
Ut kichal jun axyaab’ kuxej wik’in, kixye: At Enos, kuyb’il aamaak, ut laa’at tat-osob’tesiiq.
Ut laa’in, aj Enos, kinnaw naq li Dios ink’a’ kiru chi tik’ti’ik; jo’kan naq oso’jenaq li maak sa’ inb’een.
Ut laa’in kinye: At Qaawa’, chan ru nab’aanuman?
Ut a’an kixye we: Sa’ xk’ab’a’ laa apaab’aal chirix li Kristo, li maajun wa aawab’ihom chi moko aawilom.
Ut toj taanume’q k’iila chihab’ rub’elaj naq tixk’utb’esi rib’ sa’ li tz’ejwalej; jo’kan ut, ayu, laa paab’aal bxk’irtesink aawe.
Anajwan, kik’ulman naq chirix naq kiwab’i li aatin a’in kin’ok chireek’ankil awatawom choq’ re lix chaab’ilaleb’ li was wiitz’in aj Nefita; jo’kan naq bkinhoy x’anchalil li waam chiru li Dios choq’ reheb’.
Ut naq yookin chixyalb’al inmetz’ew chi jo’kan sa’ li musiq’ej, k’ehomaq reetal, kichal wi’chik sa’ aink’a’uxl lix yaab’ xkux li Qaawa’, ut kixye: Laa’in tinwula’aniheb’ laa was aawiitz’in a’ yaal jo’ chanru naq yalb’ileb’ xq’e sa’ xpaab’ankileb’ lin taqlahom.
bKink’e reheb’ li ch’och’ a’in, ut a’an santil ch’och’; ut moko cninmajewa ta, ka’ajwi’ xb’aan maa’usilal; jo’kan naq tinwula’aniheb’ laa was aawiitz’in jo’ chanru kinye; ut li q’etok aatin reheb’ tink’am rik’in rahil ch’oolejil sa’ xb’een lix jolomeb’ a’an.
Ut chirix naq laa’in, aj Enos, kiwab’i li aatin a’in, lin paab’aal ki’ok chi wank chi ink’a’ na’eek’an chirix li Qaawa’, ut najt kintijok chiru rik’in k’iila yalok metz’ew chirixeb’ li was wiitz’in aj Lamanita.
Ut kik’ulman naq chirix naq akintijok ut kink’anjelak chi yalb’il anchal inq’e, li Qaawa’ kixye we: Laa’in tink’e aawe jo’ chanru baawajom, sa’ xk’ab’a’ laa paab’aal.
Anajwan ut k’ehomaq reetal, a’in li atawom li kiwaj wi’ rik’in—naq wi taa’uxq naq eb’ lin tenamit aj Nefita te’t’ane’q sa’ li q’etok aatin, ut ate’sache’q chi yalaq chan ru, ut eb’ laj Lamanita ink’a’ te’sache’q, naq li Qaawa’ Dios btixk’uula jun tz’iib’anb’il esil re lin tenamit, a’eb’ laj Nefita; us ta taa’uxmanq rik’in xwankil lix santil tel, re naq taaruuq ctaak’ehe’q chi k’utmank sa’ junaq kutan chalel chiruheb’ laj Lamanita, re naq maare taaruuq dte’k’ame’q sa’ li kolb’a-ib’— Xb’aan naq sa’ li kutan a’in amaak’a’ x’ok wi’ li yalok metz’ew kiqab’aanu re xk’ojob’ankileb’ wi’chik sa’ li tz’aqal paab’aal.
Ut eb’ a’an ke’xxaqab’ aatin sa’ xjosq’ileb’ naq wi ta taaruuq, bte’xsach raj eb’ li qatz’iib’anb’il esil qochb’een laa’o, ut jo’kan ajwi’ chixjunil li na’leb’ kanab’anb’il chaq xb’aaneb’ li qayuwa’.
Jo’kan naq laa’in, rik’in xnawb’al naq li Qaawa’ Dios naru achixk’uulankileb’ li qatz’iib’anb’il esil, ink’a’ kinkanab’ elajink chiru, xb’aan naq a’an kixye chaq we: Yalaq k’a’ re ru taapatz’ rik’in paab’aal, rik’in xpaab’ankil naq tatk’uluq sa’ lix k’ab’a’ li Kristo, a’an taak’ul.
Ut laa’in kiwan inpaab’aal, ut kin’elajin chiru li Dios naq atixk’uulaheb’ li btz’iib’anb’il esil; ut a’an ki’ok sa’ sumwank wik’in naq ctixk’e chi k’ute’k chiruheb’ laj Lamanita sa’ li kutan k’oxlanb’il xb’aan.
Ut laa’in, aj Enos, kinnaw naq taawanq jo’ chanru li sumwank li kixk’uub’ chaq, jo’kan naq kihilan li waam.
Ut li Qaawa’ kixye we: Eb’ laa yuwa’ ke’xtz’aama ajwi’ li na’leb’ a’in chiwu; ut taab’aanumanq reheb’ jo’ chanru lix paab’aaleb; xb’aan naq lix paab’aaleb’ a’an chanchan ajwi’ chaq laa we.
Ut anajwan kik’ulman naq laa’in, aj Enos, xkohin sa’ xyanqeb’ lix tenamit laj Nefi, ut kin’aatinak jo’ profeet chirix li k’a’aq re ru taachalq, ut kinch’olob’ xyaalal li k’a’aq re ru wab’ihom ut wilom chaq.
Ut ninch’olob’ xyaalal naq lix tenamit laj Nefi yalb’ileb’ xq’e naq ke’xsik’ xk’ojob’ankileb’ wi’chik laj Lamanita sa’ li tz’aqal paab’aal re li Dios.
A’b’anan maak’a’ ki’ok wi’ li aqak’anjel; xaqxo lix kaqaleb’, ut k’amb’ileb’ xb’e xb’aan li maa’usilal li ak reheb’, jo’kan naq a’aneb’ jun tenamit xulo’jenaq, josq’eb’, ut baj rahom kik’, nujenaqeb’ rik’in cloq’onink pak’b’il dios ut tz’ajnil; neke’xtzeka li xul aj yo; neke’wan rochoch sa’ muheb’aal t’ikr, ut neke’b’eek yalaq b’ar sa’ li yamyookil ch’och’ chi lanb’il xyiitoqeb’ rik’in jun aq’ej tz’um ka’ch’in roq ut chi b’esb’il xjolomeb’; ut lix seeb’aleb’ rik’in li dtzimaj kiwan, ut rik’in li k’onk’ookil ch’iich’, ut li maal.
Ut naab’aleb’ a’an maak’a’ chik neke’xk’ux, ka’ajwi’ li rax tib’; ut rajlal ke’xsik’ qasachb’al.
Ut kik’ulman naq eb’ lix tenamit laj Nefi ke’xk’anjela li ch’och’, ut ake’xk’iresi li k’iila paay chi iyaj nak’uxman, ut ru che’, ut li teep chi ketomq, ut xteepal li k’iila paay chi wakax, li jar raqal wan, ut li chib’aat, ut li yuk k’iche’, ut jo’kan ajwi’ k’iila kawaay.
Ut q’axal k’iheb’ li aprofeet ke’wan sa’ qayanq.
Ut eb’ li tenamit a’aneb’ jun tenamit bjipeb’ xk’a’uxl, ch’a’ajeb’ chi tawok xyaalal.
Ut maak’a’ kiwan, ka’ajwi’ li aaatin q’axal kaw, rik’in bjultikank aatin ut aatinak jo’ profeet chirix li pleet, ut li wech’ok-ib’, ut li sachok, ut junelik cxjultikankil reheb’ li kamk, ut xnajtil ru li junelik q’e kutan, ut lix raqb’a-aatin ut lix wankilal li Dios, ut chixjunil li k’a’aq re ru a’in—rik’in reek’asinkileb’ xch’ool drajlal chixxuwankil ru li Dios.
Ninye naq maak’a’ kiwan, ka’ajwi’ li k’a’aq re ru a’in, ut li aatinak chi q’axal saqen ru, li kiramokeb’ ru re ink’a’ sa’ junpaat te’kub’eeq sa’ li sache’k.
Ut jo’ka’in naq nintz’iib’ak chirixeb’.
Ut kiwileb’ li pleet ke’wan wi’ laj Nefita rik’ineb’ laj Lamanita chiru xb’ehil lin kutan.
Ut kik’ulman naq kin’ok chi tixk, ut ak numenaq jun cient rik’in b’elelaju xkaak’al chihab’ relik chaq aJerusalen li qayuwa’ aj Lehi.
Ut kiwil naq sa’ junpaat tento tinkub’eeq sa’ lin muqleb’aal, chi ak eek’asinb’ilin chaq xb’aan lix wankilal li Dios naq tento tinjultikanq ut tin’aatinaq jo’ profeet chiru li tenamit a’in, ut tinch’olob’ li aatin jo’ chanru li yaal li wan rik’in li Kristo.
Ut kinch’olob’ a’an chiru chixjunil lin kutan, ut kisaho’ wi’chik inch’ool rik’in a’an chiru li k’a’ru re li ruchich’och’.
Ut chi seeb’ tinxik sa’ xna’aj lin ahilob’aal, a’an rik’in laj Tojol wix; xb’aan naq ninnaw naq rik’in a’an tinhilanq.
Ut nasaho’ inch’ool rik’inaq li kutan naq li k’a’ru we li bnakam tixk’e chirix li cink’a’ nakam, ut taaxaqliiq chiru a’an; toja’ naq tinwil li rilob’aal rik’in sahil ch’oolejil, ut a’an tixye we: Kim wik’in, at osob’tesinb’il, wan jun li na’ajej kawresinb’il choq’ aawe sa’eb’ li drochoch lin Yuwa’.
Amen.
 Ut anajwan laa’in, aj aMoroni, nin’ok chixk’eeb’al jun esilal chirixeb’ a’an li ke’wan chaq najter, li ke’sache’ chaq xb’aan bruq’ li Qaawa’ chiru lix b’een li ch’och’ a’in sa’ xnim li saq’e.
Ut nawisi chaq li esil nink’e sa’ li akaahib’ xka’k’aal perel chi ch’iich’ oor li ke’tawe’ xb’aan lix tenamit laj Limhi, a’an lix Hu laj Eter xk’ab’a’.
Ut jo’ nink’oxla naq li xb’een raqal re li tz’iib’anb’il esil a’in, li na’aatinak chirix lix yo’ob’tesinkil li ruchich’och’, ut chirix ajwi’ laj Adan, ut jun esilal chalen chaq sa’ li kutan a’an toj sa’ li anajt xteramil kab’l, ut jo’ k’ihal li k’a’aq re ru kik’ulman sa’ xyanqeb’ li ralal xk’ajoleb’ li winq toj sa’ li kutan a’an, ak natawman sa’ xyanqeb’ laj Judio— Chi jo’kan moko nintz’iib’a ta li k’a’aq re ru kik’ulman chalen chaq sa’ axkutankil laj Adan toj sa’ li kutan a’an; a’ut natawman chiruheb’ li perel ch’iich’; ut ani natawok re, a’an ajwi’ taak’ehe’q xwankil re taaruuq tixk’ul li esilal chi tz’aqal.
A’b’an k’ehomaq reetal, ink’a’ nink’e li esilal chi tz’aqal; jun raqal b’an li esilal nink’e, chalen chaq sa’ li najt xteramil kab’l toj reetal naq ke’sache’.
Ut jo’ka’in naq nink’e li esilal.
Li kitz’iib’ank re li esil a’in, a’an laj aEter, ut a’an chaq ralal xk’ajol laj Koriantor.
Laj Koriantor ralal chaq laj Moron.
Ut laj Moron ralal chaq laj Etem.
Ut laj Etem ralal chaq laj Ahah.
Ut laj Ahah ralal chaq laj Set.
Ut laj Set ralal chaq laj Xiblon.
Ut laj Xiblon ralal chaq laj Kom.
Ut laj Kom ralal chaq laj Koriantum.
Ut laj Koriantum ralal chaq laj Amnigaddah.
Ut laj Amnigaddah ralal chaq laj Aaron.
Ut laj Aaron ralal xk’ajol chaq laj Het, a’an ralal chaq laj Heartom.
Ut laj Heartom ralal chaq laj Lib.
Ut laj Lib ralal chaq laj Kix.
Ut laj Kix ralal chaq laj Korom.
Ut laj Korom ralal chaq laj Levi.
Ut laj Levi ralal chaq laj Kim.
Ut laj Kim ralal chaq laj Morianton.
Ut laj Morianton ralal xk’ajol chaq laj Riplakix.
Ut laj Riplakix ralal chaq laj Xez.
Ut laj Xez ralal chaq laj Het.
Ut laj Het ralal chaq laj Kom.
Ut laj Kom ralal chaq laj Koriantum.
Ut laj Koriantum ralal chaq laj Emer.
Ut laj Emer ralal chaq laj Omer.
Ut laj Omer ralal chaq laj Xuul.
Ut laj Xuul ralal chaq laj Kib.
Ut laj Kib ralal chaq laj Orihah, a’an ralal chaq laj Jared; Ut laj aJared a’an kichal chaq rochb’een li ras ut eb’ lix junkab’al, rochb’een junjunq chik ut lix junkab’aleb’ a’an, sa’ li najt xteramil kab’l, sa’ li kutan naq li Qaawa’ bkixsach raatinob’aaleb’ li tenamit, ut kixxaqab’ aatin sa’ xjosq’il naq te’jek’imanq chiru chixjunil li cxb’een li ch’och’; ut jo’ chanru li raatin li Qaawa’ ke’jek’iman li tenamit.
Ut li aras laj Jared, rik’in naq a’an jun winq nim ut kaw xmetz’ew, ut jun li winq q’axal usilanb’il xb’aan li Qaawa’, laj Jared, li riitz’in, kixye re: Elajin chiru li Qaawa’, re naq ink’a’ tixsach qana’leb’ ut ink’a’ raj taaruuq taqataw ru li qaatin.
Ut kik’ulman naq li ras laj Jared ki’elajin chiru li Qaawa’, ut li Qaawa’ kixtoq’ob’a ru laj Jared; jo’kan naq ink’a’ kixsach li raatinob’aal laj Jared, ut laj Jared ut li ras ink’a’ ke’sache’ xna’leb’.
Toja’ naq laj Jared kixye re li ras: Elajin chiru li Qaawa’, ut maare taa’uxq naq tixsutq’isi chaq lix josq’il sa’ xb’eeneb’ li neke’ochb’eenink qe, re naq ink’a’ tixsach raatinob’aaleb’.
Ut kik’ulman naq li ras laj Jared ki’elajin chiru li Qaawa’, ut li Qaawa’ kixtoq’ob’aheb’ ru li ke’ochb’eenink reheb’ ut jo’kan ajwi’ lix junkab’aleb’, jo’kan naq ink’a’ ke’sache’ xna’leb’.
Ut kik’ulman naq laj Jared kiraatina wi’chik li ras, ut kixye: Ayu ut patz’ re li Qaawa’ ma toorisi chaq sa’ li ch’och’, ut wi toorisi chaq sa’ li ch’och’, elajin chiru b’ar tooxik.
Ut ani nanawok re ma ink’a’ tooxk’am li Qaawa’ sa’ jun li ch’och’ li asik’b’il ru sa’ xb’een chixjunil li ch’och’?
Ut wi taa’uxq chi jo’kan, tiikaqo chixpaab’ankil li Qaawa’, re taaruuq taqak’ul choq’ qeechanihom.
Ut kik’ulman naq li ras laj Jared ki’elajin chiru li Qaawa’ jo’ chanru li k’a’ru yeeb’il chaq xb’aan xtz’uumal re laj Jared.
Ut kik’ulman naq li Qaawa’ kirab’i li ras laj Jared, ut kixtoq’ob’a ru, ut kixye re: Ayu ut ch’utub’eb’ laa ketomq, li teelom jo’ ajwi’ li ixqi xul, re li jar paay wan; ut jo’kan ajwi’ xkomon li riyajil li ch’och’ li jar paay wan; ut eb’ laa ajunkab’al; ut jo’kan ajwi’ laj Jared laa wiitz’in ut lix junkab’al, ut jo’kaneb’ ajwi’ li bneke’ochb’eenink aawe ut lix junkab’aleb’, ut li neke’ochb’eenink re laj Jared ut lix junkab’aleb’.
Ut naq ak xab’aanu a’in atatkub’eeq sa’ xjolomileb’ sa’ li ru taq’a li wan sa’ xjayal lix nim li saq’e.
Ut aran tatink’ul, ut btinxik chawu sa’ jun ch’och’ li csik’b’il ru sa’ xb’een chixjunileb’ li ch’och’ sa’ li ruchich’och’.
Ut aran tatwosob’tesi laa’at ut laa wiyajil, ut tinwaklesi choq’ we sa’ xyanqeb’ chaq laa wiyajil, ut li riyajil laa wiitz’in, ut eb’ li te’xik chawix, jun nimla tenamit.
Ut maajun chik nimaq wi’chik ru chiru li tenamit li tinwaklesi chaq choq’ we sa’ xyanq laa wiyajil, chiru chixjunil lix b’een li ch’och’.
Ut chi jo’kan tinb’aanu aawe xb’aan naq chiru li k’iila kutan a’in kat-elajin chiwu.
 Ut kik’ulman naq laj Xez, a’an ralal xk’ajol laj Het—xb’aan naq laj Het ki’oso’ chaq xb’aan li we’ej, ut chixjunil lix junkab’al, ka’ajwi’ laj Xez ink’a’—jo’kan ut, laj Xez ki’ok wi’chik chixwaklesinkil jun q’etb’il tenamit.
Ut kik’ulman naq laj Xez kijultiko’ re lix sachlijikeb’ lix yuwa’, ut kixwaklesi jun awa’b’ejihom tiik; xb’aan naq kijultiko’ re li k’a’ru kixb’aanu chaq li Qaawa’ sa’ xk’amb’al chaq laj Jared ut li ras achiru li chamal ha’; ut kib’eek sa’eb’ lix b’e li Qaawa’; ut ke’yo’la ralal ut xrab’in.
Ut li asb’ej reheb’ li ralal, aj Xez xk’ab’a’, kixpo’resi xch’ool chiru; a’b’anan laj Xez kisak’e’ xb’aan ruq’ jun aj elq’, xb’aan xq’axalil lix b’ihomal, ut rik’in a’an kiwan wi’chik sa’ tuqtuukilal lix yuwa’.
Ut kik’ulman naq lix yuwa’ kixkab’la naab’al li tenamit chiru lix b’een li ch’och’, ut li tenamit ki’ok wi’chik chixjek’inkil rib’ chiru chixjunil lix b’een li ch’och’.
Ut laj Xez kiwan chi yo’yo toj reetal naq numtajenaq xk’ihal lix chihab’; ut kiyo’la laj Riplakix choq’ ralal.
Ut kikam, ut laj Riplakix ki’awa’b’ejin sa’ xna’aj.
Ut kik’ulman naq laj Riplakix ink’a’ kixb’aanu li k’a’ru tiik sa’ rilob’aal li Qaawa’, xb’aan naq ke’wan naab’al li rixaqil ut axmoosil ixaqil, ut kixk’e sa’ xb’eeneb’ xtel li winq li k’a’ru ra riiqankil; relik chi yaal, kixk’eheb’ chixtoj li rahil tojleb’ chiru li tenamit; ut rik’in li tojleb’ kixyiib’ k’iila kab’l paapookeb’ xsa’.
Ut kixkab’la jun k’ojarib’aal choq’ re, numtajenaq xch’ina-usal; ut kixyiib’ k’iila tz’alam, ut ani ink’a’ ki’ajok xk’eeb’al rib’ rub’el li tojleb’, kixtz’ap sa’ tz’alam, ut ani ink’a’ naru chixtojb’al li tojleb’ kixtz’ap sa’ tz’alam; ut kixtaqla naq te’k’anjelaq rajlal re xk’ulb’al li nak’anjelak reheb’; ut ani ink’a’ ki’ajok re k’anjelak kixk’e chi kamsiik.
Jo’kan naq kixtaw chixjunil lix chaab’il k’anjel, relik chi yaal, lix chaab’il ch’iich’ oor kixtaqla xsaqob’resinkil ru sa’ tz’alam; ut jar paay li k’a’ru k’anjelanb’il kixtaqla xk’anjelankil sa’ tz’alam.
Ut kik’ulman naq kixtawasi li tenamit rik’in li ko’b’eetak kixb’aanu ut lix tz’eqb’eetalil.
Ut chirix naq ki’awa’b’ejin chiru xnumik wiib’ roxk’aal chihab’, eb’ li tenamit ke’wakli sa’ po’resink ch’oolej rik’in; ut ki’ok wi’chik chi wank li pleet sa’ li ch’och’, jo’kan naq kikamsiik laj Riplakix, ut eb’ li ralal xk’ajol ke’alinasiik chaq sa’ li ch’och’.
Ut kik’ulman naq chirix xnumik k’iila chihab’, laj Morianton (a’an ralal xk’ajol chaq laj Riplakix) kixch’utub’ jun teep aj pleet xkomoneb’ li isinb’ileb’ chaq, ut xko’o ut kixpleeti li tenamit, ut kixtaw xwankil sa’ xb’een k’iila tenamit; ut kiniman xrahil li pleet chi numtajenaq, ut kikana chiru xnumik k’iila chihab’; ut a’an kixtaw xwankil sa’ xb’een chixjunil li ch’och’, ut kixxaqab’ rib’ choq’ rey sa’ xb’een chixjunil li ch’och’.
Ut chirix naq kixxaqab’ rib’ choq’ rey, kixkotz li iiq sa’ xb’een li tenamit, ut rik’in a’an kixtaw usilal sa’ rilob’aaleb’ li tenamit, ut eb’ a’an ke’xyul choq’ xreyeb’.
Ut kixb’aanu li tiik ruhil na’leb’ choq’ reheb’ li tenamit, a’b’an moko choq’ re ta a’an, xb’aan xk’ihal li ko’b’eetak kixb’aanu; jo’kan naq ki’isiik chaq chiru li Qaawa’.
Ut kik’ulman naq laj Morianton kixkab’la k’iila tenamit, ut eb’ li tenamit ke’b’ihomo’ chi numtajenaq rub’el li rawa’b’ejil, rik’in kab’l, ut rik’in oor ut plaat, ut rik’in rawb’al li iyaj nak’uxman, ut rik’in ketomq, ut teep chi xul, ut k’a’aq chik re ru li kik’ojob’aak wi’chik reheb’.
Ut laj Morianton kiwan chi yo’yo toj reetal naq numtajenaq xk’ihal lix chihab’, toja’ ut naq kiyo’la laj Kim choq’ ralal; ut laj Kim ki’awa’b’ejin sa’ xna’aj lix yuwa’; ut ki’awa’b’ejin chiru waqxaqib’ chihab’, ut kikam lix yuwa’.
Ut kik’ulman naq laj Kim ink’a’ ki’awa’b’ejin sa’ tiikilal, jo’kan naq moko usilanb’il ta xb’aan li Qaawa’.
Ut li ras kiwakli sa’ po’resink ch’oolej rik’in, ut rik’in a’an kixk’am chi preexil; ut kikana sa’ preexil chixjunil lix kutan; ut ke’yo’la ralal ut xrab’in sa’ preexil, ut sa’ xtiixilal kiyo’la laj Levi choq’ ralal; ut kikam.
Ut kik’ulman naq laj Levi kik’anjelak sa’ preexil chirix xkamik lix yuwa’, chiru xnumik wiib’ roxk’aal chihab’.
Ut kixpleeti li rey sa’ xb’een li ch’och’, ut rik’in a’an kixtaw li awa’b’ejihom choq’ re xjunes.
Ut chirix naq kixtaw li awa’b’ejihom choq’ re xjunes kixb’aanu li k’a’ru tiik sa’ rilob’aal li Qaawa’; ut eb’ li tenamit ke’usa sa’ li ch’och’; ut kiwan a’an chi yo’yo toj reetal naq tz’aqal naab’al xchihab’, ut ke’yo’la ralal ut xrab’in; ut kiyo’la ajwi’ laj Korom choq’ ralal, ut kixyul a’an choq’ rey sa’ xna’aj.
Ut kik’ulman naq laj Korom kixb’aanu li k’a’ru chaab’il sa’ rilob’aal li Qaawa’ chixjunil lix kutan; ut ke’yo’la naab’al li ralal ut xrab’in; ut chirix naq kiril chaq k’iila kutan ki’oso’ xyu’am, jo’ chanru xkomon chik li ruchich’och’; ut laj Kix ki’awa’b’ejin sa’ xna’aj.
Ut kik’ulman naq laj Kix ki’oso’ ajwi’ xyu’am, ut laj Lib ki’awa’b’ejin sa’ xna’aj.
Ut kik’ulman naq laj Lib kixb’aanu ajwi’ li k’a’ru chaab’il sa’ rilob’aal li Qaawa’.
Ut sa’ xkutankil laj Lib ke’sachman li ak’anti’ wankeb’ xmay.
Jo’kan naq xkoheb’ sa’ li ch’och’ sa’ xjayal lix tz’e li saq’e, re xyoob’al li tzakemq choq’ re li ani wankeb’ sa’ li ch’och’, xb’aan naq li ch’och’ nujenaq rik’in xxulil li k’iche’.
Ut laj Lib ajwi’ ki’ok choq’ nimla aj yo.
Ut ke’xyiib’ jun nimla tenamit chixk’atq li ka’ch’in ruhil ru’uj chi ch’och’, chixk’atq li na’ajej b’ar wi’ li palaw naxjach ru li ch’och’.
Ut ke’xk’uula li ch’och’ sa’ xjayal lix tz’e li saq’e choq’ yamyookil na’ajej, re xtawb’al li xul re xyoob’al.
Ut chixjunil lix b’een li ch’och’ sa’ xjayal lix nim li saq’e nujenaq rik’in tenamit.
Ut ke’wan xsak’ahileb’ chi numtajenaq, ut ke’loq’ok ut ke’k’ayin ut ke’yakok chirib’ileb’ rib’, re taaruuq te’k’uluq tumin.
Ut ke’k’anjelak rik’in li k’iila paay chi pek ch’iich’ xsa’, ut ke’xyiib’ li oor, ut li plaat, ut li asaq ch’iich’, ut li ch’iich’ bronce, ut li k’iila paay chi ch’iich’, ut ke’xb’ek chaq chi ch’och’; jo’kan naq ke’xtuub’a li k’iila tuub’ chi ch’och’ re xtawb’al li pek ch’iich’ xsa’, re oor, ut re plaat, ut re saq ch’iich’, ut re kaqi ch’iich’.
Ut ke’xk’anjela jar paay li k’a’ru k’anjelanb’il chi chaab’il.
Ut ke’wan xlemtz’ t’ikr, ut xq’unal t’ikr b’aqb’il chi chaab’il; ut ke’xk’anjela li k’iila paay chi t’ikr, re taaruuq te’xtiqib’ rib’ chiru xt’ust’uukilaleb’.
Ut ke’xyiib’ li k’iila paay chi k’anjeleb’aal re xk’anjelankil li ch’och’, re k’alek jo’ ajwi’ re awk, re q’olok ut re aq’ink, jo’ ajwi’ re xtenb’al li iyaj.
Ut ke’xyiib’ li k’iila paay chi k’anjeleb’aal li ke’xk’anjela wi’ lix xuleb’.
Ut ke’xyiib’ jar paay li k’anjeleb’aal re pleet.
Ut ke’xk’anjela li k’iila paay chi k’anjel li q’axal moko nawb’il ta ru xk’anjelankil.
Ut maajun wa taaruuq chi wank junaq tenamit chi osob’tesinb’il wi’chik chiruheb’ a’an, ut chi k’eeb’ileb’ wi’chik chi usaak xb’aan ruq’ li Qaawa’.
Ut ke’wan sa’ jun ch’och’ li sik’b’il ru sa’ xb’een chixjunil li ch’och’, xb’aan naq li Qaawa’ kiyehok chaq re.
Ut kik’ulman naq laj Lib kiwan xyu’am k’iila chihab’, ut ke’yo’la ralal ut xrab’in; ut kiyo’la ajwi’ laj Heartom choq’ ralal.
Ut kik’ulman naq laj Heartom ki’awa’b’ejin sa’ xna’aj lix yuwa’.
Ut chirix naq ki’awa’b’ejin laj Heartom chiru kaahib’ xka’k’aal chihab’, k’ehomaq reetal, kimaq’e’ li awa’b’ejihom chiru.
Ut a’an kik’anjelak k’iila chihab’ sa’ preexil, relik chi yaal, chixjunil rela’ lix kutan.
Ut kiyo’la laj Het choq’ ralal, ut laj Het kiwan chixjunil lix kutan sa’ preexil.
Ut laj Het kiyo’la laj Aaron choq’ ralal, ut laj Aaron kiwan chixjunil lix kutan sa’ preexil; ut kiyo’la laj Amnigaddah choq’ ralal, ut laj Amnigaddah kiwan ajwi’ chixjunil lix kutan sa’ preexil; ut kiyo’la laj Koriantum choq’ ralal, ut laj Koriantum kiwan chixjunil lix kutan chi preexil; ut kiyo’la laj Kom choq’ ralal.
Ut kik’ulman naq laj Kom kixk’am lix yijach li awa’b’ejihom rik’in.
Ut ki’awa’b’ejin sa’ xb’een lix yijach li awa’b’ejihom chiru wiib’ roxk’aal chihab’; ut kixpleeti li rey, aj Amgid, ut ke’pleetik chiru xnumik k’iila chihab’, ut chiruheb’ li chihab’ a’an laj Kom kixtaw xwankil sa’ xb’een laj Amgid, ut kixtaw xwankil sa’ xb’een rela’ li awa’b’ejihom.
Ut sa’ xkutankil laj Kom ke’ok chi wank aj elq’ sa’ li ch’och’; ut ke’xk’ulub’a li k’uub’anb’il na’leb’ re najter, ut ke’xk’anjela li axaqab’anb’il aatin jo’ chanruheb’ li najter winq, ut ke’xsik’ wi’chik xsachb’al li awa’b’ejihom.
Anajwan laj Kom kixpleetiheb’ chi naab’al; a’b’anan ink’a’ kinumta sa’ xb’eeneb’.
 Ut ke’chal ajwi’ sa’ xkutankil laj Kom k’iila profeet, ut ke’xch’olob’ jo’ profeet xsachlijik li nimla tenamit a’an wi ink’a’ te’xjal xk’a’uxl, ut te’sutq’iiq rik’in li Qaawa’, ut te’xkanab’ li kamsink ut lix maa’usilaleb’.
Ut kik’ulman naq eb’ li profeet ke’tz’eqtaanaak xb’aaneb’ li tenamit, ut ke’eelelik rik’in laj Kom re te’kole’q rix, xb’aan naq eb’ li tenamit ke’xsik’ xsachb’aleb’.
Ut ke’xch’olob’ jo’ profeet chiru laj Kom k’iila na’leb’; ut a’an ki’osob’tesiik chiru chixjunil rela’ lix kutan.
Ut kiwan xyu’am toj reetal naq tz’aqal naab’al xchihab’, ut kiyo’la laj Xiblom choq’ ralal; ut laj Xiblom ki’awa’b’ejin sa’ xna’aj.
Ut li ras laj Xiblom kixpo’resi xch’ool chiru, ut ki’ok chi wank jun pleet numtajenaq xnimal sa’ chixjunil li ch’och’.
Ut kik’ulman naq li ras laj Xiblom kixk’e chi kamsiik chixjunileb’ li profeet li ke’xch’olob’ jo’ profeet naq taasache’q li tenamit; Ut kiwan nimla rahilal chiru chixjunil li ch’och’, xb’aan naq eb’ a’an ke’xch’olob’ chaq naq taachalq jun nimla majewank sa’ xb’een li ch’och’, ut sa’ xb’een ajwi’ li tenamit, ut naq taawanq jun nimla sache’k sa’ xyanqeb’, jo’ li maajun wa wanjenaq chiru lix b’een li ruchich’och’, ut lix b’aqeleb’ te’wanq chanchan li atuub’anb’il ch’och’ chiru lix b’een li ch’och’ wi ink’a’ te’xjal xk’a’uxl chirix lix maa’usilaleb’.
Ut moko ke’ab’in ta chiru lix yaab’ xkux li Qaawa’, xb’aaneb’ lix maa’us aj molam; jo’kan ut, ke’ok chi wank li pleet ut li wech’ok-ib’ sa’ chixjunil li ch’och’, ut jo’kan ajwi’ naab’al li we’ej ut li yajel, jo’kan naq kiwan jun nimla sache’k, jo’ li maajun wa nawb’il chaq chiru lix b’een li ch’och’; ut chixjunil a’in kik’ulman sa’ xkutankil laj Xiblom.
Ut eb’ li tenamit ke’ok chixjalb’al xk’a’uxl chirix lix maa’usilaleb’, ut a’ yaal jo’ ke’xjal xk’a’uxl li Qaawa’ akiruxtaanaheb’ ru.
Ut kik’ulman naq kikamsiik laj Xiblom, ut laj Set kik’ame’ chi preexil, ut kiwan chixjunil lix kutan sa’ preexil.
Ut kik’ulman naq laj Ahah, li ralal, kixtaw li awa’b’ejihom, ut ki’awa’b’ejin sa’ xb’een li tenamit chixjunil lix kutan.
Ut kixb’aanu li k’iila paay chi maa’usilal sa’ xkutankil, ut rik’in a’an kixk’e chi hoymank naab’al li kik’; ut moko k’i ta lix kutan.
Ut laj Etem, rik’in naq ralal xk’ajol chaq laj Ahah, kixtaw li awa’b’ejihom, ut kixb’aanu ajwi’ li k’a’ru ink’a’ us sa’ lix kutan.
Ut kik’ulman naq sa’ xkutankil laj Etem ke’chal k’iila profeet, ut ke’aatinak wi’chik chiru li tenamit jo’ profeet; relik chi yaal, ke’xch’olob’ jo’ profeet naq li Qaawa’ tixsacheb’ chaq chi junajwa sa’ xb’een li ch’och’ wi ink’a’ te’xjal xk’a’uxl chirix lix maa’usilaleb’.
Ut kik’ulman naq eb’ li tenamit ke’xkawob’resi li raameb’, ut ink’a’ ke’raj aab’ink chiru li raatineb’; ut eb’ li profeet ke’raho’ xch’ool ut ke’risi chaq rib’ sa’ xyanqeb’ li tenamit.
Ut kik’ulman naq laj Etem kixk’anjela li raqb’a-aatin sa’ maa’usilal chixjunil lix kutan, ut kiyo’la laj Moron choq’ ralal.
Ut kik’ulman naq laj Moron ki’awa’b’ejin sa’ xna’aj; ut laj Moron kixb’aanu li k’a’ru ink’a’ us chiru li Qaawa’.
Ut kik’ulman naq kiwakli jun apo’resink ch’oolej sa’ xyanqeb’ li tenamit, xb’aan li muqmuukil molam a’an li kiwaklesiman re xtawb’al wankilal ut tumin; ut kiwakli jun winq nim xmetz’ew sa’ xyanqeb’ sa’ li maa’usilal, ut a’an kixpleeti laj Moron, sa’ li kinumta wi’ sa’ xb’een xyijach li awa’b’ejihom, ut kixk’uula xwankil sa’ xb’een lix yijach li awa’b’ejihom chiru k’iila chihab’.
Ut kik’ulman naq laj Moron kinumta sa’ xb’een, ut kixtaw wi’chik li awa’b’ejihom.
Ut kik’ulman naq kiwakli jun chik li winq kaw xmetz’ew, ut a’an ralal xk’ajol li ras laj Jared.
Ut kik’ulman naq a’an kinumta sa’ xb’een laj Moron ut kixtaw li awa’b’ejihom; jo’kan ut, laj Moron kiwan sa’ preexil chixjunil li rela’ lix kutan, ut kiyo’la laj Koriantor choq’ ralal.
Ut kik’ulman naq laj Koriantor kiwan sa’ preexil chixjunil lix kutan.
Ut sa’ xkutankil laj Koriantor ke’chal ajwi’ k’iila profeet, ke’aatinak jo’ profeet chirix li xninqal ru ut sachb’a-ch’oolejil na’leb’, ut ke’xyaab’asi li jalb’a-k’a’uxlej chiruheb’ li tenamit, ut naq wi ink’a’ te’xjal xk’a’uxl, li Qaawa’ Dios tixk’anjela li araqb’a-aatin sa’ xb’eeneb’ re te’sache’q chi junajwa; Ut naq li Qaawa’ Dios tixtaqla, malaj ut tixk’am chaq ajun chik tenamit chireechaninkil li ch’och’, rik’in lix wankilal, jo’ chanru ajwi’ naq kixk’ameb’ chaq lix yuwa’eb’.
Ut eb’ a’an ke’xtz’eqtaana chixjunil li raatineb’ li profeet, xb’aan lix muqmuukil molameb’ ut lix maa’us aj tz’eqb’eetalileb’.
Ut kik’ulman naq laj Koriantor kiyo’la laj aEter choq’ ralal, ut kikam, chirix wank sa’ preexil chixjunil lix kutan.
 Ut kik’ulman naq lix kutan laj Eter kiwan sa’ xkutankil laj Koriantumr; ut laj aKoriantumr kiwan choq’ rey sa’ xb’een chixjunil li ch’och’.
Ut laj aEter a’an chaq profeet chiru li Qaawa’; jo’kan naq laj Eter kox’elq sa’ xkutankil laj Koriantumr, ut ki’ok chi aatinak jo’ profeet chiru li tenamit, xb’aan naq ink’a’ kiru bxramb’al ru sa’ xk’ab’a’ lix Musiq’ li Qaawa’ li kiwan rik’in.
Xb’aan naq a’an aki’elajin chalen chaq eq’la, toj sa’ rokik li saq’e, ut ki’elajin chiruheb’ li tenamit naq te’xpaab’ li Dios choq’ re li jalb’a-k’a’uxlej, re naq ink’a’ bte’sache’q, ut kixye reheb’ naq rik’in li cpaab’aal natz’aqob’resiik ru chixjunil li k’a’aq re ru— Jo’kan ut, ani napaab’ank re li Dios, taaruuq atixyo’oni chi ch’olch’o xch’ool jun ruchich’och’ li chaab’il wi’chik; relik chi yaal, jun na’ajej sa’ xnim uq’ li Dios, ut nachal a’ yo’onink a’an xb’aan paab’aal, naxk’e jun bxaqleb’ choq’ re li raameb’ li winq, rik’in wi’ te’wanq chi chapcho, xaqxooqeb’ junelik, numtajenaq junelik li cchaab’il k’anjel rik’ineb’, k’amb’ileb’ dchixnimankil xloq’al li Dios.
Ut kik’ulman naq laj Eter kixch’olob’ jo’ profeet xninqal ru ut sachb’a-ch’oolejil na’leb’ chiru li tenamit, li ink’a’ ke’xpaab’, xb’aan naq moko ke’ril ta.
Anajwan ut laa’in, aj Moroni, nawaj raj aatinak ka’ch’inaq chirix li k’a’aq re ru a’in; tink’ut raj chiru li ruchich’och’ naq li apaab’aal a’an li k’a’aq re ru byo’oninb’il ut cmoko ilb’il ta; jo’kan ut, mexwech’ok rik’in naq moko nekeril ta, xb’aan naq maajun eerilom nekek’ul toj chirix naq dyalb’il rix eepaab’aal.
Xb’aan naq xb’aan li paab’aal naq li Kristo kixk’ut rib’ chiruheb’ li qayuwa’, chirix naq kiwakli chaq sa’ xyanqeb’ li kamenaq; ut moko kixk’ut ta rib’ chiruheb’ toj chirix naq ke’xpaab’ a’an; jo’kan naq aajel ru naq ke’wan junjunq li ke’paab’ank re, xb’aan naq moko kixk’ut ta rib’ chiru li ruchich’och’.
A’b’anan xb’aan xpaab’aaleb’ li winq, a’an ak kixk’ut rib’ chiru li ruchich’och’, ut kixnima xloq’al lix k’ab’a’ li Yuwa’b’ej, ut kixkawresi jun b’e re naq jalaneb’ chik te’ruuq chi tz’aqonk sa’ li choxahil maatan, re naq te’ruuq chixyo’oninkil li k’a’aq re ru a’an li moko ilb’il ta xb’aaneb’.
Jo’kan ut, laa’ex ajwi’ naru taawanq eeyo’onihom, ut textz’aqonq sa’ li maatan, wi yal ta taawanq eepaab’aal.
K’ehomaq reetal, xb’aan li paab’aal naq eb’ li ke’wan najter ake’b’oqe’ jo’ chanru lix santil k’anjelil li Dios.
Jo’kan ut, xb’aan li paab’aal kik’eeman lix chaq’rab’ laj Moises.
A’b’anan rik’in li maatan re li Ralal, kixkawresi li Dios jun li ab’e q’axal wi’chik chaab’il, ut xb’aan li paab’aal naq xtz’aqlok ru.
Xb’aan naq wi maak’a’ li apaab’aal sa’ xyanqeb’ li ralal xk’ajoleb’ li winq, li Dios maajun bsachb’a-ch’oolej naru chixb’aanunkil sa’ xyanqeb’; jo’kan ut, moko naxk’ut ta rib’ chiruheb’ toj chirix xpaab’aaleb’.
K’ehomaq reetal, a’an xpaab’aal laj Alma ut laj Amulek li kik’ehok chi uq’e’k chi ch’och’ lix tz’akil li atz’alam.
K’ehomaq reetal, a’an xpaab’aal laj Nefi ut laj Lehi li kik’anjelank re li ajale’k sa’ xb’eeneb’ laj Lamanita, re naq ke’kub’e xha’ rik’in xam ut rik’in li bSantil Musiq’ej.
K’ehomaq reetal, a’an xpaab’aal laj aAmmon ut eb’ lix komon li bkik’anjelank re xnimal li sachb’a-ch’oolej sa’ xyanqeb’ laj Lamanita.
Relik chi yaal, ut chixjunileb’ ajwi’ li ke’k’anjelank re li asachb’a-ch’oolej ke’xk’anjela rik’in bpaab’aal, eb’ li ke’wan rub’elaj chaq li Kristo, ut eb’ ajwi’ li ke’wan chirix.
Ut a’an xb’aan paab’aal naq li oxib’ chi tzolom ke’xk’ul jun yeechi’ihom naq aink’a’ te’xyal li kamk; ut moko ke’xk’ul ta li yeechi’ihom toj chirix xpaab’aaleb’.
Chi moko junaq sut kixk’anjela anihaq li sachb’a-ch’oolej, toj chirix xpaab’aaleb’; jo’kan naq xb’een wa ke’xpaab’ li Ralal li Dios.
Ut ke’wan naab’al li q’axal ke’numta xpaab’aaleb’, arub’elaj ajwi’ xchalik li Kristo, li ink’a’ kiru xtz’apb’aleb’ ru rik’in li btz’apleb’ t’ikr; ke’ril b’an rik’in xnaq’eb’ ru li k’a’aq re ru ke’ril chaq rik’in rilob’aal li paab’aal, ut ke’saho’ xch’ool.
Ut k’ehomaq reetal, qilom sa’ li tz’iib’anb’il esil a’in, naq jun reheb’ a’an li ras laj Jared, xb’aan naq k’a’jo’ xnimal lix paab’aal chirix li Dios, ut chi jo’kan, naq li Dios kixye’ li aru’uj ruq’, ink’a’ kiru chixmuqb’al chiru rilob’aal li ras laj Jared, xb’aan li raatin li kixye chaq re, ut li aatin a’an kixk’ul chaq xb’aan paab’aal.
Ut chirix naq li ras laj Jared kiril li ru’uj ruq’ li Qaawa’, xb’aan li ayeechi’ihom li kixk’ul chaq li ras laj Jared xb’aan li paab’aal, li Qaawa’ maak’a’ kiru chixtz’apb’al chiru rilob’aal, jo’kan naq kixk’ut chiru chixjunil li k’a’aq re ru; xb’aan naq a’an ink’a’ chik kiru xtz’apb’al ru xb’aan li btz’apleb’ t’ikr.
Ut xb’aan paab’aal naq eb’ lin yuwa’ ke’xk’ul li ayeechi’ihom naq li k’a’aq re ru a’in taachalq rik’ineb’ li ras riitz’ineb’ xb’aan ruq’eb’ laj Gentil; jo’kan naq li Qaawa’ kixk’e intaqlankil, relik chi yaal, tz’aqal li Jesukristo.
Ut laa’in kinye re: At Qaawa’, eb’ laj Gentil te’reetz’u li k’a’aq re ru a’in, xb’aan axq’unal qametz’ew chi tz’iib’ak; xb’aan naq Qaawa’, xak’e xnimal qametz’ew rik’in aatin xb’aan li paab’aal, a’b’an moko xak’e ta bxnimal qametz’ew chi tz’iib’ak; xb’aan naq xak’e re li tenamit a’in naq te’ruuq chi aatinak chi naab’al, xb’aan li Santil Musiq’ej li xak’e chaq reheb’; Ut xak’e naq yal ka’ch’in tooruuq chi tz’iib’ak, xb’aan raalil li quq’.
K’e reetal, moko xak’e ta xnimal qametz’ew chi atz’iib’ak jo’ chanru li ras laj Jared, xb’aan naq xak’e re a’an naq li k’a’aq re ru kixtz’iib’a nim xmetz’ew jo’ chanru laa’at, toj reetal nanumta lix tz’iib’ahom sa’ xb’eeneb’ li winq sa’ rilb’al.
Kak’e ajwi’ xwankilal ut xnimal ru li qaatin, toj reetal naq ink’a’ naru naqatz’iib’a; jo’kan ut, naq nokotz’iib’ak naqak’e reetal lix q’unal qametz’ew, ut nokot’il xb’aan xtuqlajik li qaatin; ut ninxuwa maare anchal eb’ laj Gentil ate’reetz’u li qaatin.
Ut chirix naq kinye a’in, li Qaawa’ kinraatina, ut kixye: Eb’ li jipeb’ aneke’eetz’un, a’b’anan eb’ a’an te’yaab’aq; ut tz’aqal li wusilal choq’ reheb’ li tuulan, re naq moko te’xnima ta rib’ rik’in xq’unal eemetz’ew; Ut wi te’chalq li winq wik’in tink’ut chiruheb’ lix aq’unaleb’ xmetz’ew.
bNink’e xq’unaleb’ xmetz’ew li winq re taaruuq te’wanq chi tuulaneb’ xch’ool; ut tz’aqal li cwusilal choq’ re chixjunileb’ li winq li dneke’xtuulanob’resi rib’ chiwu; xb’aan naq wi neke’xtuulanob’resi rib’ chiwu, ut neke’paab’ank we, chirix a’an tink’e li ek’a’ru q’un xmetz’ew choq’ kawilal chiruheb’.
K’e reetal, tink’ut chiruheb’ laj Gentil lix q’unaleb’ xmetz’ew, ut tink’ut chiruheb’ naq li apaab’aal, li yo’onink ut li rahok neke’k’amok wik’in laa’in—lix yo’leb’aal chixjunil li tiikilal.
Ut laa’in, aj Moroni, chirix rab’inkil li aatin a’in, kik’ojob’aak inch’ool, ut kinye: At Qaawa’, chib’aanumanq laa tiikal ru ajom, xb’aan naq ninnaw naq nakatk’anjelan choq’ reheb’ li ralal xk’ajoleb’ li winq a’ yaal jo’ chanru xpaab’aaleb’; Xb’aan naq li ras laj Jared kixye re li tzuul Tzerin, aChat-isiiq—ut ki’isiik.
Ut wi ta moko kiwan ta xpaab’aal ink’a’ raj kijalman xna’aj; jo’kan naq nakatk’anjelak chirix naq eb’ li winq neke’wan xpaab’aal.
Xb’aan naq chi jo’kan kak’utb’esi aawib’ chiruheb’ laa tzolom; xb’aan naq chirix naq ke’wan axpaab’aal, ut ke’aatinak sa’ laa k’ab’a’, laa’at kak’ut aawib’ chiruheb’ rik’in nimla wankilal.
Ut najultiko’ ajwi’ we naq laa’at kaye naq xakawresi jun kab’l choq’ re li winq; relik chi yaal, sa’ xyanqeb’ ajwi’ li arochoch laa Yuwa’, b’ar wi’ li winq taaruuq taawanq jun bxyo’onihom q’axal chaab’il wi’chik; jo’kan naq li winq tento taayo’oninq, malaj ut ink’a’ naru chixk’ulb’al jun reechanihom sa’ li na’ajej kakawresi.
Ut jo’kan wi’chik, najultiko’ we naq laa’at kaye naq akara li ruchich’och’, toj reetal kaq’axtesi laa yu’am choq’ re li ruchich’och’, re taaruuq taak’ul wi’chik, re xkawresinkil jun na’ajej choq’ reheb’ li ralal xk’ajoleb’ li winq.
Ut anajwan ninnaw naq li arahok a’in karaheb’ wi’ li ralal xk’ajoleb’ li winq, a’an li tz’aqal rahok; jo’kan ut, wi eb’ li winq moko wan ta li tz’aqal rahok rik’ineb’, moko te’ruuq ta chireechaninkil li na’ajej a’an li kakawresi sa’eb’ li rochoch laa Yuwa’.
Jo’kan ut, ninnaw xb’aan li na’leb’ a’in li kaye, naq wi eb’ laj Gentil moko wan ta li rahok rik’ineb’, xb’aan xq’unal qametz’ew, naq laa’at taayaleb’ rix, ut taawisi li amaatan k’eeb’il chaq reheb’; relik chi yaal, li k’a’ru ajwi’ ke’xk’ul chaq, ut taak’e reheb’ li te’k’uluq chi nim wi’chik xnaab’alil.
Ut kik’ulman naq kintijok chiru li Qaawa’ re tixk’e ausilal reheb’ laj Gentil, re naq taawanq li rahok rik’ineb’.
Ut kik’ulman naq li Qaawa’ kixye we: Wi eb’ a’an maak’a’ li rahok rik’ineb’, maak’a’ taawaj wi’; laa’at tiikat chaq chi paab’ank; jo’kan ut, ataach’ajob’resiiq laa waq’.
Ut rik’in naq kawil bxq’unal aametz’ew, taak’ehe’q xkawilal aametz’ew, toj reetal tatk’ojlaaq sa’ li na’ajej kinkawresi sa’eb’ li rochoch lin Yuwa’.
Ut anajwan laa’in, aj Moroni, ninchaq’rab’iheb’ laj Gentil, relik chi yaal, ut jo’kaneb’ ajwi’ li was wiitz’in li nekeb’inra, toj reetal naq taqak’ul qib’ chiru lix araqleb’aal aatin li Kristo, b’ar wi’ te’xnaw chixjunileb’ li winq naq moko tz’ajninb’il ta li bwaq’ rik’in eekik’el.
Toja’ ut naq teenaw naq wilom li aJesus, ut naq a’an kinraatina chi bk’utk’u chiru wilob’aal, ut naq a’an kixye we chi tz’aqal tuulan xch’ool, jo’ chanru naq jun winq naxye re li jun chik, sa’ tz’aqal li waatinob’aal, chirix li k’a’aq re ru a’in; Ut yal junjunq kintz’iib’a, xb’aan xq’unal inmetz’ew chi tz’iib’ak.
Anajwan ut, nawaj raj xtz’aamankil cheru naq achesik’ li Jesus a’in li ke’xtz’iib’a wi’ resil li profeet ut eb’ li apostol, re naq li rusilal li Dios Yuwa’b’ej, jo’ ajwi’ li Qaawa’ Jesukristo, ut li Santil Musiq’ej, li bnach’olob’ank xyaalal chirixeb’, chiwanq ut chikanaaq eerik’in chi junelik.
Amen.
 Ut anajwan laa’in, aj Moroni, nin’ok wi’chik chixchoyb’al li esil nintz’iib’a chirix lix sachlijik li tenamit li yookin wi’ chi tz’iib’ak.
Xb’aan naq k’ehomaq reetal, ke’xtz’eqtaana chixjunil li raatin laj Eter, xb’aan naq a’an kixye chi yaal reheb’ chirix chixjunil li k’a’aq re ru, chalen chaq xtiklajik li winq; ut naq chirix naq akikub’e chaq li b’uut’iha’ sa’ lix b’een li ch’och’ a’in, ki’ok choq’ jun ch’och’ sik’b’il ru sa’ xb’een chixjunil chik li ch’och’, jun ch’och’ sik’b’il ru xb’aan li Qaawa’; jo’kan naq li Qaawa’ taaraj naq chixjunileb’ li winq bte’k’anjelaq chiru a’an, li te’wanq sa’ xb’een; Ut naq a’an xna’aj li aAk’ Jerusalen, li btaakub’eeq chaq sa’ choxa, ut lix santil muheb’aal li Qaawa’.
K’ehomaq reetal, laj Eter kiril lix kutankil li Kristo, ut ki’aatinak chirix jun li aAk’ Jerusalen sa’ xb’een li ch’och’ a’in.
Ut ki’aatinak ajwi’ chirix lix junkab’al laj Israel, ut li aJerusalen taachalq wi’ chaq laj bLehi—chirix naq taasachmanq taawaklesimanq wi’chik, jun csantil tenamit choq’ re li Qaawa’; jo’kan ut, maawa’aq jun ak’ Jerusalen xb’aan naq ak wanjenaq chaq sa’ najter kutan; a’b’anan taawaklesimanq wi’chik, ut taa’ok choq’ santil tenamit re li Qaawa’; ut taawaklesimanq choq’ re lix junkab’al laj Israel— Ut naq taawaklesimanq jun aAk’ Jerusalen sa’ xb’een li ch’och’ a’in, choq’ re li rela’ li riyajil laj bJose, ut wanjenaq creetalil li k’a’aq re ru a’in.
Xb’aan naq jo’ chanru naq laj Jose kixk’am lix yuwa’ taq’a sa’ li ch’och’ aEgipto, chi jo’kan aran kikam; jo’kan ut, li Qaawa’ kixk’am chaq jun rela’ li riyajil laj Jose, sa’ li ch’och’ Jerusalen, re naq taaruxtaana ru li riyajil laj Jose re naq bmoko te’oso’q ta, jo’ chanru ajwi’ naq kiruxtaana ru lix yuwa’ laj Jose re naq ink’a’ taa’oso’q.
Jo’kan ut, li rela’ lix junkab’al laj Jose taawaklesimanq sa’ xb’een li ach’och’ a’in, ut a’anaq jun xch’och’il li reechanihomeb’; ut eb’ a’an te’xwaklesi jun santil tenamit choq’ re li Qaawa’, chanchan li Jerusalen re najter; ut bmoko te’sache’q ta chik xna’leb’eb’, toj taachalq li roso’jik naq taa’oso’q li ruchich’och’.
Ut taawanq jun aak’ choxa ut jun ak’ ruchich’och’; ut te’wanq chanchan li kiwan najter, ka’ajwi’ naq oso’jenaq li kiwan najter, ut ak’ob’resinb’il chixjunil li k’a’aq re ru.
Toja’ ut nachal li Ak’ Jerusalen; ut osob’tesinb’ileb’ li neke’wan chi sa’, xb’aan naq a’aneb’ a’an li asaqeb’ li raq’ xb’aan lix kik’el li Karneer; ut a’aneb’ a’an li k’eeb’ileb’ sa’ ajl sa’ xyanq li rela’ li riyajil laj Jose, li xkomoneb’ chaq lix junkab’al laj Israel.
Toja’ ut naq nachal ajwi’ li Jerusalen re najter; ut li ani wankeb’ chi sa’, osob’tesinb’ileb’, xb’aan naq ch’ajb’ileb’ sa’ lix kik’el li Karneer; ut a’aneb’ a’an li ke’jek’iik ut ake’ch’utub’aak chaq sa’ xkaajachalil li ruchich’och’, ut sa’eb’ chaq li ch’och’ sa’ bxnim li saq’e, ut neke’tz’aqon sa’ xtz’aqob’resinkil ru li sumwank kixk’uub’ li Dios rik’in laj cAbraham, lix yuwa’eb’.
Ut naq taachalq li k’a’aq re ru a’in, nak’ehe’ chi uxmank li raqal sa’ li loq’laj hu li nayehok re: wankeb’ li ke’wan chaq choq’ axb’eenil, li te’wanq choq’ aj ch’otonel; ut wankeb’ li ke’wan chaq choq’ aj ch’otonel, li te’wanq choq’ xb’eenil.
Ut ok raj we chixtz’iib’ankil chik li aatin, a’b’an yeeb’il we naq ink’a’ tinb’aanu; a’ut nim ru ut sachol ch’oolej lix profeetil aatin laj Eter; a’b’anan ke’ril chanchan naq maak’a’ xloq’al, ut ke’risi chaq; ut a’an kixmuq rib’ sa’ xtehelal jun pek chi kutan, ut chi q’eq xko’o chirilb’al li k’a’aq re ru taachalq sa’ xb’een li tenamit.
Ut naq kiwan sa’ xtehelal jun li pek kixtz’iib’a li rela’ li hu a’in, ut chi q’eq kiril li sache’k li kichal sa’ xb’een li tenamit.
Ut kik’ulman naq sa’ li chihab’ ajwi’ a’an naq ki’isiik chaq sa’ xyanq li tenamit, ki’ok chi wank jun nimla pleet sa’ xyanq li tenamit, xb’aan naq ke’wan naab’al li ke’wakli, a’aneb’ winq ninqeb’ xmetz’ew, ut ke’xsik’ xsachb’al laj Koriantumr rik’in lix muqmuukil k’uub’anb’il na’leb’ re maa’usilal, li ak yeeb’il resil.
Ut anajwan laj Koriantumr, rik’in naq a’an ajwi’ ak tzolb’il sa’ chixjunil li na’leb’ chirix li pleetik ut chixjunil lix seeb’al li ruchich’och’, chi jo’kan kixpleetiheb’ li ke’sik’ok re xsachb’al.
A’b’an ink’a’ kixjal xk’a’uxl, chi moko eb’ lix chaq’al ru alal ut rab’in; chi moko eb’ lix chaq’al ru alal ut rab’in laj Kohor; chi moko eb’ lix chaq’al ru alal ut rab’in laj Korihor; jo’kan ut, maajun wan reheb’ li chaq’al ru alalb’ej ut rab’inb’ej chiru lix b’een chixjunil li ch’och’ li ke’jalok re xk’a’uxl chirixeb’ lix maak.
Jo’kan ut, kik’ulman naq sa’ li xb’een chihab’ kiwan wi’ laj Eter sa’ xtehelal jun pek, ke’wan naab’al li tenamit li ke’kamsiik xb’aan lix yok’leb’ ch’iich’eb’ li amuqmuukil molam a’an, li ke’pleetink re laj Koriantumr re te’ruuq chixtawb’al li awa’b’ejihom.
Ut kik’ulman naq eb’ li ralal laj Koriantumr ke’pleetik chi naab’al ut ke’el xkik’el chi naab’al.
Ut sa’ li xkab’ chihab’ li raatin li Qaawa’ kichal rik’in laj Eter, naq taaxik ut tixch’olob’ jo’ profeet chiru laj aKoriantumr naq wi tixjal xk’a’uxl, ut chixjunil lix junkab’al, li Qaawa’ tixk’e re a’an li rawa’b’ejihom ut tixkol xyu’ameb’ li tenamit— Wi ut ink’a’, te’sache’q, ut chixjunil lix junkab’al, ka’ajwi’ a’an xjunes ink’a’.
Ut a’an yal taakanaaq chi yo’yo re rilb’al lix tz’aqlojik ru li profeetil aatin li yeeb’il chirix ajalan chik tenamit naq taak’uluq re li ch’och’ choq’ reechanihom; ut laj Koriantumr tixk’ul jun xmuqlajik xb’aaneb’; ut taasache’q li junjunq chi aamej, ka’ajwi’ laj bKoriantumr ink’a’.
Ut kik’ulman naq laj Koriantumr ink’a’ kixjal xk’a’uxl, chi moko lix junkab’al, chi moko eb’ li tenamit; ut ink’a’ kich’ana li pleet; ut ke’xsik’ xkamsinkil laj Eter, a’b’an a’an ki’eelelik chaq chiruheb’ ut kixmuq wi’chik rib’ sa’ xtehelal li pek.
Ut kik’ulman naq kiwakli laj Xared, ut a’an kixpleeti ajwi’ laj Koriantumr; ut kixq’ax ru, jo’kan naq sa’ li rox chihab’ kixk’am chi preexil.
Ut eb’ li ralal laj Koriantumr, sa’ li xkaa chihab’, ke’xq’ax ru laj Xared, ut ke’xtaw wi’chik li awa’b’ejihom choq’ re lix yuwa’eb’.
Anajwan ki’ok chi wank jun pleet chiru chixjunil lix b’een li ch’och’, li junjunq chi winq rochb’een lix ch’uut yoo chi pleetik choq’ re li k’a’ru naraj.
Ut ke’wan laj elq’, ut chi jo’kan b’i’, li k’iila paay chi maa’usilal chiru chixjunil lix b’een li ch’och’.
Ut kik’ulman naq laj Koriantumr kijosq’o’ chi numtajenaq rik’in laj Xared, ut xko’o chixpleetinkil rochb’een lix teep aj pleet; ut ke’xk’ul rib’ sa’ xnimaleb’ xjosq’il, ut ke’xk’ul rib’eb’ sa’ li ru taq’a Gilgal; ut kiniman xrahil li pleet chi numtajenaq.
Ut kik’ulman naq laj Xared kixpleeti chiru xnumik oxib’ kutan.
Ut kik’ulman naq laj Koriantumr kixq’ax ru, ut kixtaaqe toj reetal naq kiwulak sa’ li helhookil ch’och’ Hexlon.
Ut kik’ulman naq laj Xared kixpleeti wi’chik chiru li helhookil ch’och’; ut k’ehomaq reetal, kixq’ax ru laj Koriantumr, ut kixsutq’isi wi’chik chirix sa’ li ru taq’a Gilgal.
Ut laj Koriantumr kixpleeti wi’chik laj Xared sa’ li ru taq’a Gilgal, sa’ li kixq’ax wi’ ru laj Xared, ut kixkamsi.
Ut laj Xared kixtoch’ laj Koriantumr chiru li ra’, jo’kan naq ink’a’ xko’o wi’chik chi pleetik chiru xnumik wiib’ chihab’, ut chiru li chihab’ a’an chixjunileb’ li tenamit chiru chixjunil lix b’een li ch’och’ wankeb’ chi hoyok kik’, ut maajun wan re ramok ruheb’.
 Ut anajwan ki’ok chi wank jun nimla amajewank sa’ xb’een chixjunil li ch’och’ xb’aan lix maa’usilal li tenamit, ut xb’aan a’an, wi junaq winq kixk’ojob’ lix k’anjeleb’aal malaj lix yok’leb’ ch’iich’ sa’ xb’een lix k’uuleb’aal che’, malaj sa’ li na’ajej b’ar tixk’uula wi’, k’ehomaq reetal, wulajaq chik ink’a’ naru chixtawb’al, xb’aan naq k’a’jo’ xnimal li majewank wan sa’ xb’een li ch’och’.
Jo’kan naq li junjunq chi winq naxchap rib’ chiru li k’a’ru re, rik’in li ruq’, ut ink’a’ nato’nin, chi moko nak’ehok chi to’ninb’il; ut li junjunq chi winq chapcho roq lix yok’leb’ ch’iich’ sa’ xnim uq’, re xkolb’al rix li k’a’ru re, ut lix yu’am, jo’ ajwi’ xyu’ameb’ li rixaqil ut lix kok’al.
Anajwan ut, chirix xnumik wiib’ chihab’, ut chirix xkamik laj Xared, k’ehomaq reetal, kiwakli li riitz’in laj Xared ut a’an kixpleeti laj Koriantumr, ut sa’ a’an laj Koriantumr kixq’ax ru ut kixtaaqe toj sa’ li yamyookil ch’och’ re Akix.
Ut kik’ulman naq li riitz’in laj Xared kixpleeti sa’ li yamyookil ch’och’ re Akix, ut kiniman xrahil li pleet chi numtajenaq, ut k’iila mil ke’t’ane’ xb’aan li yok’leb’ ch’iich’.
Ut kik’ulman naq laj Koriantumr kixram xsutam li yamyookil ch’och’, ut li riitz’in laj Xared kib’eek chaq sa’ li yamyookil ch’och’ chi q’eq, ut kixkamsi jun raqal lix teep aj pleet laj Koriantumr, naq kalajenaqeb’.
Ut xko’o sa’ li ch’och’ Moron, ut kixk’ojob’ rib’ sa’ lix k’ojarib’aal laj Koriantumr.
Ut kik’ulman naq laj Koriantumr kiwan rochb’een lix teep aj pleet sa’ li yamyookil ch’och’ chiru xnumik wiib’ chihab’, ut chiru a’ chihab’ a’an kixk’ul xnimal li metz’ew choq’ re lix teep aj pleet.
Anajwan li riitz’in laj Xared, a’an laj Gilead xk’ab’a’, kixk’ul ajwi’ xnimal li metz’ew choq’ re lix teep aj pleet, sa’ xk’ab’a’eb’ li muqmuukil molam.
Ut kik’ulman naq li taqenaqil aj tij chiru kixkamsi a’an naq k’ojk’o sa’ xb’een lix k’ojarib’aal.
Ut kik’ulman naq jun xkomoneb’ li muqmuukil molam kixkamsi a’an sa’ jun muqmuukil b’e, ut kixtaw choq’ re xjunes li awa’b’ejihom, ut a’an aj Lib xk’ab’a’; ut laj Lib a’an jun winq nim xxaqam, numenaq chiru yalaq ani chik chi winq sa’ xyanq chixjunil li tenamit.
Ut kik’ulman naq sa’ li xb’een xchihab’ laj Lib, kitaqe’ laj Koriantumr sa’ li ch’och’ Moron, ut kixpleeti laj Lib.
Ut kik’ulman naq kixyal ru rik’in laj Lib, ut sa’ a’an laj Lib kixsak’ chiru lix tel jo’kan naq toch’enaq kikana; a’b’anan li teep aj pleet re laj Koriantumr kixtiikisi rib’ sa’ xb’een laj Lib, jo’kan naq ki’eelelik sa’eb’ li nub’aal chire palaw.
Ut kik’ulman naq laj Koriantumr kixtaaqe; ut laj Lib kixpleeti chire li palaw.
Ut kik’ulman naq laj Lib kixsak’ li teep aj pleet re laj Koriantumr, jo’kan naq ke’eelelik wi’chik sa’ li yamyookil ch’och’ re Akix.
Ut kik’ulman naq laj Lib kixtaaqe toj reetal naq kiwulak sa’ li helhookil ch’och’ Agox.
Ut laj Koriantumr kixk’am chixjunil li tenamit chirix naq ki’eelelik chiru laj Lib sa’ li jun raqal chi ch’och’ b’ar ki’eelelik wi’.
Ut naq kiwulak sa’ li helhookil ch’och’ Agox kixpleeti laj Lib, ut kisak’ok chiru toj reetal naq kikam; a’b’anan li riitz’in laj Lib kichal sa’ xb’een laj Koriantumr ruuchil a’an, ut kiniman xrahil li pleet chi numtajenaq, sa’ li ki’eelelik wi’ laj Koriantumr wi’chik chiru li teep aj pleet re li riitz’in laj Lib.
Anajwan lix k’ab’a’ li riitz’in laj Lib aj Xiz nayeeman re.
Ut kik’ulman naq laj Xiz kixtaaqe laj Koriantumr, ut kinumta sa’ xb’een k’iila tenamit, ut kixkamsi li ixq jo’ ajwi’ li kok’al, ut kixk’ateb’ li tenamit.
Ut kiwulak jun xiw chirix laj Xiz chiru chixjunil li ch’och’; relik chi yaal, ki’ab’iman jun xyaab’ kuxej chiru li ch’och’—Ani naru chi xaqliik chiru li teep aj pleet re laj Xiz?
K’ehomaq reetal, naxmesu li ch’och’ chiru!
Ut kik’ulman naq eb’ li tenamit ke’ok chixmolk’ankil rib’ sa’ teep aj pleet, chiru chixjunil lix b’een li ch’och’.
Ut ke’wan chi jachjookeb’ ru; ut jun raqal reheb’ ke’eelelik rik’in li teep aj pleet re laj Xiz, ut jun raqal ke’eelelik rik’in li teep aj pleet re laj Koriantumr.
Ut k’a’jo’ xnimal ut xb’ayik li pleet, ut k’a’jo’ xk’ihal li kutan kik’utun wi’ li hoyok kik’ ut li kamsink-ib’, jo’kan naq chixjunil lix b’een li ch’och’ nujenaq rik’in axtib’eleb’ li kamenaq.
Ut k’a’jo’ xseeb’al ut xjunpaatil li pleet, jo’kan naq maajun kikana chixmuqb’aleb’ li kamenaq; koxe’b’eeq b’an sa’ li junjunq chi hoyok kik’, ut ke’xkanab’ lix tib’eleb’ li winq, li ixq, ut li kok’al chi hirho chiru lix b’een li ch’och’, re te’tiwe’q xb’aan axmotz’o’il li tib’elej.
Ut lix chuhil kipukan chiru lix b’een li ch’och’, sa’ chixjunil ajwi’ lix b’een li ch’och’; jo’kan naq eb’ li tenamit ke’ch’i’ch’i’iik chi kutan ut chi q’eq, xb’aan xchuhil.
A’b’anan laj Xiz ink’a’ kixkanab’ xtaaqenkil laj Koriantumr, xb’aan naq kixxaqab’ chaq aatin naq taareeqaju sa’ xb’een laj Koriantumr lix kik’el li ras, li kikamsiik chaq, ut reeqaj li raatin li Qaawa’ li kichal rik’in laj Eter naq ink’a’ taat’ane’q laj Koriantumr xb’aan li yok’leb’ ch’iich’.
Ut chi jo’kan naqil naq li Qaawa’ kirula’aniheb’ sa’ xtz’aqalil lix josq’il, ut lix maa’usilaleb’ ut lix tz’eqb’eetalileb’ kixkawresi li b’e choq’ re lix sachlijikeb’ chi junajwa.
Ut kik’ulman naq laj Xiz kixtaaqe laj Koriantumr sa’ xjayal li releb’aal saq’e, toj sa’eb’ li nub’aal chire li palaw, ut aran kixpleeti laj Xiz chiru xnumik oxib’ kutan.
Ut q’axal xuwajel li sache’k sa’ xyanqeb’ li teep aj pleet re laj Xiz, jo’kan naq ke’ok wi’chik chi xuwak li tenamit, ut ke’ok chi eelelik chaq chiru li teep aj pleet re laj Koriantumr; ut ke’eelelik toj sa’ li ch’och’ Korihor, ut ke’xmesu chaq chiruheb’ li ani wankeb’ aran, chixjunileb’ li ink’a’ te’xjunaji rib’ rik’ineb’.
Ut ke’xyiib’ lix muheb’aal t’ikr sa’ li ru taq’a Korihor; ut laj Koriantumr kixyiib’eb’ lix muheb’aal t’ikr sa’ li ru taq’a Xurr.
Anajwan li ru taq’a Xurr nach’ wan rik’in li tzuul Komnor; jo’kan naq laj Koriantumr kixch’utub’eb’ lix teep aj pleet sa’ xb’een li tzuul Komnor, ut kixyaab’asi li trompeet chiru li teep aj pleet re laj Xiz re xb’oqb’aleb’ sa’ li pleet.
Ut kik’ulman naq ke’k’ulun, a’b’an ke’alinasiik wi’chik; ut ke’chal wi’chik xkab’ sut, ut ke’alinasiik wi’chik xkab’ sut.
Ut kik’ulman naq ke’chal wi’chik rox sut, ut kiniman xrahil li pleet chi numtajenaq.
Ut kik’ulman naq laj Xiz kisak’ok chiru laj Koriantumr jo’kan naq kixk’e k’iila chamal toch’olal re; ut laj Koriantumr, xb’aan xlajik lix kik’el, kilukta, ut kik’ame’ chaq aran chanchan naq kamenaq.
Anajwan k’a’jo’ xnimal lix sachikeb’ li winq, li ixq ut kok’al chi ka’pak’al, jo’kan naq laj Xiz kixtaqla lix tenamit naq ink’a’ te’xtaaqe li teep aj pleet re laj Koriantumr; jo’kan naq ke’sutq’i sa’ li na’ajej k’ojk’ookeb’ wi’.
 Ut kik’ulman naq chirix naq laj Koriantumr ki’usa rik’in xtoch’olal, ki’ok chi jultiko’k re li aaatin kixye chaq laj Eter re.
Kiril naq ak ke’kamsiik chaq xb’aan yok’leb’ ch’iich’ ka’ch’in chik ma wiib’ mil chi mil xkomon lix tenamit, ut ki’ok chi raho’k sa’ xch’ool; relik chi yaal, ke’kamsiik chaq wiib’ mil chi mil li winq kaweb’ xmetz’ew, ut jo’kaneb’ ajwi’ li rixaqil ut eb’ lix kok’al.
A’an ki’ok chixjalb’al xk’a’uxl chirix li maa’usilal kixb’aanu chaq, ut ki’ok chi jultiko’k re li aatin li yeeb’il chaq xb’aan xtz’uumaleb’ re chixjunil li profeet, ut kiril, naq toj aran kitz’aqlok ru li junjunq raqal; ut kiyaab’ak li raam, ut ink’a’ kiru chi k’ojob’aak xch’ool.
Ut kik’ulman naq kixtz’iib’a jun li hu rik’in laj Xiz, ut kixtz’aama chiru naq tixkol xyu’ameb’ li tenamit, ut a’an tixq’axtesi li awa’b’ejihom, choq’ re lix yu’ameb’ li tenamit.
Ut kik’ulman naq chirix naq laj Xiz kixk’ul lix hu, kixtz’iib’a jun li hu rik’in laj Koriantumr, naq wi a’an tixq’axtesi rib’, re taaruuq tixkamsi rik’in tz’aqal lix yok’leb’ ch’iich’, tixkol xyu’ameb’ li tenamit.
Ut kik’ulman naq eb’ li tenamit moko ke’xjal ta xk’a’uxl chirix lix maa’usilaleb’; ut eb’ lix tenamit laj Koriantumr ke’eek’asiik sa’ josq’il rik’in lix tenamit laj Xiz, ut lix tenamit laj Xiz ke’eek’asiik sa’ josq’il rik’in lix tenamit laj Koriantumr, jo’kan naq lix tenamit laj Xiz ke’xpleeti lix tenamit laj Koriantumr.
Ut naq kiril laj Koriantumr naq ok re chi t’ane’k, ki’eelelik wi’chik chiru lix tenamit laj Xiz.
Ut kik’ulman naq kiwulak sa’ li ha’ Ripliankum, ut chi k’utb’il xyaalalil li aatin, a’an nim ru, malaj li naq’axok ru chixjunil; jo’kan ut, naq ke’wulak sa’ li ha’ a’an ke’xyiib’eb’ lix muheb’aal t’ikr; ut laj Xiz kixyiib’eb’ ajwi’ lix muheb’aal t’ikr chi nach’ rik’in; ut chi jo’kan wulajaq chik ke’wulak chi pleetik.
Ut kik’ulman naq ke’xpleeti jun pleet numtajenaq xrahil, sa’ li kitoch’e’ wi’chik laj Koriantumr, ut kilukta xb’aan xlajik xkik’el.
Ut kik’ulman naq li teep aj pleet re laj Koriantumr ke’xtiikisi rib’ sa’ xb’een li teep aj pleet re laj Xiz, jo’kan naq ke’xq’axeb’ ru, jo’kan naq ke’xmineb’ ru chi eelelik chiruheb’; ut ke’eelelik sa’ xjayal lix tz’e li saq’e, ut ke’xyiib’eb’ lix muheb’aal t’ikr sa’ jun na’ajej Ogat yeeb’il re.
Ut kik’ulman naq li teep aj pleet re laj Koriantumr ke’xyiib’eb’ lix muheb’aal t’ikr chixk’atq li tzuul Ramah; ut a’an ajwi’ li tzuul a’an b’ar wi’ lin yuwa’ aj Mormon akixmuq chaq li tz’iib’anb’il esil choq’ re li Qaawa’, li wankeb’ xloq’al.
Ut kik’ulman naq ke’xch’utub’ chixjunil li tenamit chiru chaq chixjunil lix b’een li ch’och’, li ink’a’ ke’kamsiik chaq, ka’ajwi’ laj Eter ink’a’.
Ut kik’ulman naq laj Eter kiril chixjunil lix b’aanuhomeb’ li tenamit; ut kiril naq eb’ li tenamit li neke’k’ulub’ank re laj Koriantumr ke’ch’utub’aak rik’in lix teepal aj pleet laj Koriantumr; ut eb’ li tenamit li neke’k’ulub’ank re laj Xiz ke’ch’utub’aak rik’in lix teepal aj pleet laj Xiz.
Jo’kan naq chiru xnumik kaahib’ chihab’ ke’wan chixch’utub’ankil li tenamit, re naq te’xk’ul chixjunileb’ li wankeb’ chiru lix b’een li ch’och’, ut re naq taaruuq te’xk’ul chixjunil li kawilal li kiru chiruheb’ xk’ulb’al.
Ut kik’ulman naq chirix naq ch’utub’anb’ileb’ chixjunil, li junjunq sa’ li teep aj pleet li b’arwan naraj, rochb’eeneb’ li rixaqileb’ ut lix kok’aleb’—li winq, jo’ ajwi’ li ixq ut kok’al chi kawresinb’il rik’in k’anjeleb’aal re pleet, chi wankeb’ xramleb’, ut axramb’al ru xch’ooleb’, ut xramb’al xjolomeb’, ut tiqtookeb’ jo’ na’ux choq’ re li pleet—koxe’b’eeq chixk’ulb’al rib’eb’ sa’ pleet, ut ke’pleetik chiru chixjunil li kutan a’an, ut ink’a’ ke’numta.
Ut naq ki’ok q’ojyin kik’ulman naq tawajenaqeb’, ut ke’sutq’i sa’eb’ li na’ajej k’ojk’o wi’ lix teepeb’; ut chirix naq ke’sutq’i sa’eb’ li na’ajej k’ojk’o wi’ lix teepeb’ ke’ok chixjapb’aleb’ re ut chi ayaynak xb’aan xsachikeb’ li ani kamsinb’il re lix tenamiteb’; ut k’a’jo’ xnimal lix yaab’eb’, lix q’ichb’aleb’ re ut li ayaynak reheb’, jo’kan naq ke’xchoqi li iq’ chi numtajenaq.
Ut kik’ulman naq wulajaq chik xkoheb’ wi’chik chi pleetik, ut nim ut xuwajel li kutan a’an; a’b’anan moko ke’numta ta, ut naq ki’ok q’ojyin ke’xchoqi wi’chik li iq’ rik’in xyaab’eb’, ut xjapb’aleb’ li re, ut li yaab’ak, xb’aan xsachikeb’ li ani kamsinb’il re lix tenamiteb’.
Ut kik’ulman naq laj Koriantumr kixtz’iib’a wi’chik jun li hu rik’in laj Xiz, kixtz’aama naq ink’a’ chik taachalq chi pleetik, naq tixk’ul b’an li awa’b’ejihom, ut tixkol xyu’ameb’ li tenamit.
A’b’anan k’ehomaq reetal, lix Musiq’ li Qaawa’ ak kixkanab’ xyalb’al xq’e rik’ineb’, ut laj aSatanas kiwan tz’aqal xwankil sa’ xb’een lix ch’ooleb’ li tenamit; xb’aan naq eb’ a’an ak xq’axtesihomeb’ rib’ chiru lix kawileb’ li raam, ut lix mutz’ileb’ lix k’a’uxl, re naq taaruuq te’sache’q; jo’kan naq xkoheb’ wi’chik chi pleetik.
Ut kik’ulman naq ke’pleetik chixjunil li kutan a’an, ut naq ki’ok q’ojyin ke’war sa’ xb’eeneb’ lix yok’leb’ ch’iich’.
Ut wulajaq chik ke’pleetik toj reetal ajwi’ naq ki’ok q’ojyin.
Ut naq ki’ok q’ojyin ke’wan chi akalajenaq rik’in josq’il, jo’ chanru ajwi’ junaq winq li kalajenaq rik’in viin, ut ke’war wi’chik sa’ xb’eeneb’ lix yok’leb’ ch’iich’.
Ut wulajaq chik ke’pleetik wi’chik; ut naq ki’ok q’ojyin ak t’anenaqeb’ chixjunil xb’aan li yok’leb’ ch’iich’, ka’ajwi’ kab’laju roxk’aal reheb’ lix tenamit laj Koriantumr, ut b’eleeb’ xkaak’al reheb’ lix tenamit laj Xiz ink’a’.
Ut kik’ulman naq ke’war sa’ xb’eeneb’ lix yok’leb’ ch’iich’ sa’ li q’ojyin a’an, ut wulajaq chik ke’pleetik wi’chik, ut ke’xyal ru rik’in xnimaleb’ xmetz’ew, rik’in lix yok’leb’ ch’iich’ ut lix ramleb’, chixjunil li kutan a’an.
Ut naq ki’ok q’ojyin ke’wan kab’laju xka’k’aal re lix tenamit laj Xiz, ut wuqub’ xka’k’aal reheb’ lix tenamit laj Koriantumr.
Ut kik’ulman naq ke’wa’ak ut ke’war, ut ke’xkawresi rib’ choq’ re li kamk sa’ li kutan jun chik.
Ut a’aneb’ ninqi winq ut kaweb’ xmetz’ew jo’ chanru xmetz’eweb’ li winq.
Ut kik’ulman naq ke’pleetik chiru xnumik oxib’ hoonal, ut ke’lukta xb’aan xlajik xkik’eleb’.
Ut kik’ulman naq chirix naq eb’ lix winq laj Koriantumr ke’chal tz’aqal xmetz’eweb’ re ke’ru chi b’eek, okeb’ raj re chi eelelik re xkolb’al xyu’ameb’; a’b’an k’ehomaq reetal, kiwakli laj Xiz, ut jo’kaneb’ ajwi’ lix winqilal, ut kixxaqab’ aatin sa’ xjosq’il naq tixkamsi laj Koriantumr, malaj ut taa’oso’q xb’aan li yok’leb’ ch’iich’.
Jo’kan naq kixtaaqeheb’, ut wulajaq chik kixtaweb’; ut ke’pleetik wi’chik rik’in li yok’leb’ ch’iich’.
Ut kik’ulman naq chirix naq ake’t’ane’ chixjunileb’ xb’aan li yok’leb’ ch’iich’, ka’ajwi’ laj Koriantumr ut laj Xiz ink’a’, k’ehomaq reetal naq luktajenaq laj Xiz xb’aan xlajik xkik’el.
Ut kik’ulman naq chirix naq laj Koriantumr kiranab’ rib’ chiru lix yok’leb’ ch’iich’, re kihilan b’ayaq, kixch’ot chaq xjolom laj Xiz.
Ut kik’ulman naq chirix naq kixch’ot chaq xjolom laj Xiz, naq laj Xiz kixwaklesi rib’ rik’in ruq’ ut kit’ane’; ut chirix naq kijiq’an xmusiq’, kikam.
Ut kik’ulman naq laj aKoriantumr kit’ane’ chi ch’och’, ut ki’ok chi chanchan naq maak’a’ xyu’am.
Ut li Qaawa’ kiraatina laj Eter, ut kixye re: Ayu.
Ut xko’o, ut kiril naq li raatin li Qaawa’ kitz’aqlok chaq ru chixjunil; ut kixchoy li aesil kixtz’iib’a (ut moko kintz’iib’a ta yal ta jun miin raqal) ut kixmuq re naq kitawe’ xb’aan lix tenamit laj Limhi.
Anajwan li aatin tz’iib’anb’il sa’ roso’jik xb’aan laj aEter a’an a’in: Wi taaraj li Qaawa’ naq taajaltesiiq lin junxaqalil, malaj wi tinnumsi sa’ li tz’ejwalej li k’a’ru naraj li Qaawa’, maak’a’ na’ajman wi’, wi na’ux naq kolb’ilin sa’ li rawa’b’ejihom li Dios.
Amen.
 Ut kik’ulman naq laj Jared ut li ras, ut eb’ lix junkab’al, ut jo’kaneb’ ajwi’ li neke’ochb’eenink re laj Jared ut li ras ut lix junkab’aleb’ a’an, ke’kub’e sa’ li ru taq’a li wan sa’ xjayal lix nim li saq’e (ut lix k’ab’a’ li ru taq’a a’an aNimrod, k’ab’a’inb’il jo’ chanru li xnimal ru aj yo) rochb’een lix ketomq li ke’xch’utub’ chaq, li teelom ut ixqi xul, li jar paay wan.
Ut ke’xk’e ajwi’ li ra’al ut ke’xchap li xik’anel xul rub’el choxa; ut ke’xkawresi ajwi’ jun k’uuleb’aal, sa’ li ke’xk’am wi’ chirixeb’ xkaril li ha’.
Ut ke’xk’am ajwi’ chirix li deseret, ut chi k’utb’il xyaalalil li aatin, a’an saq k’aw; ut chi jo’kan ke’xk’am chirixeb’ chi tzoqol li saq k’aw, ut jar paay li k’a’ru wan chiru lix b’een li ch’och’, ut li jar paay chi iyaj wan.
Ut kik’ulman naq chirix naq ke’kub’e sa’ li ru taq’a Nimrod, li Qaawa’ kikub’e chaq ut ki’aatinak rik’in li ras laj Jared, ut kiwan sa’ jun achoql, ut li ras laj Jared ink’a’ kiril ru.
Ut kik’ulman naq li Qaawa’ kixtaqlaheb’ naq te’xik chiru li yamyookil ch’och’, relik chi yaal, sa’ li jun raqal a’an b’ar wi’ maajun wa wanjenaq chaq li winq.
Ut kik’ulman naq li Qaawa’ xko’o chiruheb’, ut kiraatinaheb’ naq xaqxo sa’ jun achoql, ut kixk’eheb’ xna’leb’ b’ar te’b’eeq wi’.
Ut kik’ulman naq ke’b’eek chiru li yamyookil ch’och’, ut ke’xyiib’eb’ li k’amonel jukub’, sa’ li ke’xq’ax wi’ k’iila ha’, ut b’eresinb’ileb’ rajlal xb’aan li ruq’ li Qaawa’.
Ut li Qaawa’ ink’a’ kixkanab’ naq te’xaqliiq chirix li palaw sa’ li yamyookil ch’och’; kiraj b’an naq te’wulaq toj sa’ li ach’och’ ajwi’ li yeechi’inb’il, a’an li sik’b’il ru sa’ xb’eeneb’ chixjunil chik li ch’och’, li kixk’uula chaq li Qaawa’ choq’ re jun tenamit tiik xch’ool.
Ut a’an sa’ xjosq’il kixxaqab’ chaq aatin re li ras laj Jared, naq ani te’eechaninq re li ch’och’ a’in li yeechi’inb’il, chalen chaq sa’ li kutan a’an ut chi junelik, ate’k’anjelaq chiru a’an, li tz’aqal ut junaj chi Dios, malaj ut bte’mesuuq chaq naq taachalq xtz’aqalil lix josq’il sa’ xb’eeneb’.
Anajwan ut, naru naqil li aatin taqlanb’il xb’aan li Dios chirix li ch’och’ a’in, naq a’an jun ch’och’ li yeechi’inb’il; ut yalaq k’a’ru chi tenamit li te’eechaninq re, te’k’anjelaq chiru li Dios, malaj ut te’mesuuq chaq naq taachalq xtz’aqalil lix josq’il sa’ xb’eeneb’.
Ut lix tz’aqalil lix josq’il nachal sa’ xb’eeneb’ naq q’ano’jenaqeb’ sa’ li maa’usilal.
Xb’aan naq k’ehomaq reetal, a’in jun ch’och’ li sik’b’il ru sa’ xb’een chixjunileb’ chik li ch’och’; jo’kan naq ani na’eechanink re, taak’anjelaq chiru li Dios, malaj ut taamesuuq chaq; xb’aan naq a’an li aatin li junelik taakanaaq, taqlanb’il xb’aan li Dios.
Ut moko na’ux ta toj reetal naq anatz’aqlok li maa’usilal sa’ xyanqeb’ li ralal xk’ajol li ch’och’, naq bmesunb’ileb’ chaq.
Ut a’in nachal eerik’in laa’ex, ex aj aGentil, re taaruuq teenaw li aatin taqlanb’il xb’aan li Dios—re taaruuq teejal eek’a’uxl, ut ink’a’ texkanaaq sa’ lee maa’usilal toj reetal naq taachalq xtz’aqalil ru, re naq ink’a’ teek’am chaq xtz’aqalil lix josq’il li Dios sa’ eeb’een jo’ chanru ke’xb’aanu chaq junxil li ani xe’wan chiru li ch’och’.
K’ehomaq reetal, a’in jun li ch’och’ sik’b’il ru, ut yalaq k’a’ru chi tenamit li taa’eechaninq re, taawanq chi aach’ab’anb’il chiru moosil, ut chiru preexil, ut chiru chixjunil chik li tenamit rub’el choxa, wi yal ta bte’k’anjelaq chiru li Dios re li ch’och’, a’an li Jesukristo, li k’utb’esinb’il rik’in li k’a’aq re ru kiqatz’iib’a.
Ut anajwan nin’ok wi’chik rik’in li esil nintz’iib’a; xb’aan naq k’ehomaq reetal, kik’ulman naq li Qaawa’ kixk’am laj Jared ut eb’ li ras riitz’in toj sa’ li nimla palaw a’an li najachok ruheb’ li ch’och’.
Ut naq ke’wulak sa’ li palaw ke’xyiib’eb’ lix muheb’aal t’ikr; ut Moriankumer ke’xk’e choq’ xk’ab’a’ li na’ajej; ut ke’wan sa’ muheb’aal t’ikr, ut ke’wan sa’eb’ li muheb’aal t’ikr chire li palaw chiru xnumik kaahib’ chihab’.
Ut kik’ulman sa’ xraqik kaahib’ chihab’ naq li Qaawa’ kichal wi’chik rik’in li ras laj Jared, ut kixaqli sa’ jun choql ut kiraatina.
Ut chiru xnumik oxib’ hoonal li Qaawa’ kiraatina li ras laj Jared, ut akixq’us rik’in naq ink’a’ kijultiko’ re bxpatz’b’al xk’ab’a’ li Qaawa’.
Ut li ras laj Jared kixjal xk’a’uxl chirix li ink’a’ us kixb’aanu chaq, ut kixpatz’ xk’ab’a’ li Dios choq’ reheb’ li ras riitz’in li wankeb’ rik’in.
Ut li Qaawa’ kixye re: tinkuy aamaak laa’at ut eb’ laa was aawiitz’in; a’b’an ink’a’ chik tatmaakob’q, xb’aan naq taajultiko’q eere naq lin aMusiq’ moko junelik ta btixyal xq’e rik’ineb’ li winq; jo’kan ut, wi texmaakob’q toj reetal naq xexq’ano’ chi tz’aqal, tex’isiiq chaq chiru li Qaawa’.
Ut a’in ink’oxlahom chirix li ch’och’ li nink’e eere choq’ eereechanihom; xb’aan naq a’anaq jun ch’och’ csik’b’il ru sa’ xb’een chixjunil chik li ch’och’.
Ut li Qaawa’ kixye: Ayu chi k’anjelak ut chatyiib’anq, jo’ chanru xyiib’ankileb’ li k’amonel jukub’ li ak keyiib’ chaq.
Ut kik’ulman naq li ras laj Jared xko’o chi k’anjelak, ut jo’kaneb’ ajwi’ lix komon, ut ke’xyiib’ li k’amonel jukub’ jo’ chanru xyiib’ankileb’ li ak ke’xyiib’ chaq, jo’ chanru li ana’leb’ k’eeb’il xb’aan li Qaawa’.
Ut kok’eb’, ut seeb’eb’ sa’ xb’een li ha’, chanchan xseeb’al chiru li ha’ junaq xul napurik.
Ut yiib’anb’ileb’ re naq q’axal atz’aptz’ookeb’, jo’kan naq ke’xtz’ap ru li ha’ chanchan jun sek’; ut wankeb’ li ru’uj ka’pak’al; ut lix b’een tz’aptz’o ru chanchan junaq sek’; ut lix nimal chanchan xnimal jun xtoonal li che’; ut li rokeb’aal, naq tz’apb’il li re, nakana chi tz’aptz’o chanchan junaq sek’.
Ut kik’ulman naq li ras laj Jared ki’elajin chiru li Qaawa’, ut kixye: At Qaawa’, kinb’aanu li k’anjel li kinaataqla wi’, ut keb’inyiib’ li k’amonel jukub’ jo’ chanru kinaab’eresi.
K’e ut reetal, at Qaawa’, sa’eb’ a’an maak’a’ li saqen; k’a’ru jayal toob’eresinq?
Ut jo’kan ajwi’ too’oso’q, xb’aan naq sa’eb’ a’an maak’a’ k’a’ru toomusiq’aq wi’, ka’ajwi’ li iq’ li wan chixsa’, jo’kan naq too’oso’q.
Ut li Qaawa’ kixye re li ras laj Jared: K’e reetal, taayiib’ jun li jul sa’ xb’een, ut jo’kan ajwi’ rub’el; ut naq tatraho’q xb’aan xlajik li iq’ taate li jul ut taak’ul li iq’.
Ut wi taa’uxq naq taa’ok li ha’ sa’ aab’een, k’e reetal, teetz’ap ru li jul, re naq ink’a’ tex’oso’q sa’ li b’uut’iha’.
Ut kik’ulman naq li ras laj Jared kixb’aanu chi jo’kan, jo’ chanru ajwi’ kixtaqla chaq li Qaawa’.
Ut ki’elajin wi’chik chiru li Qaawa’, kixye: At Qaawa’, k’e reetal, xinb’aanu jo’ chanru ajwi’ kinaataqla; ut xinkawresiheb’ li jukub’ choq’ re lin tenamit, ut k’e reetal naq maajun saqen wan chixsa’eb’.
K’e reetal, at Qaawa’, ma toohaakanab’ chixq’axb’al li nimla ha’ a’in sa’ q’ojyin?
Ut li Qaawa’ kixye re li ras laj Jared: K’a’ru teeraj naq tinb’aanu re taawanq li saqen sa’eb’ lee jukub’?
Xb’aan naq k’e reetal, ink’a’ naru taawanq li ilob’aal, xb’aan naq taajore’q raj; chi moko teek’am li xam cherix, xb’aan naq ink’a’ texxik rik’in xsaqenkil li xam.
Xb’aan naq k’e reetal, texwanq chanchan junaq nimla kar sa’ xyi li palaw; xb’aan naq li tzuulil b’oolam te’pujk’uq cheru.
A’b’anan laa’in texintaqsi chaq wi’chik sa’ xchamal li palaw; xb’aan naq li aiq’ elenaq chaq sa’ we, ut jo’kan ajwi’ li bhab’ ut li b’uut’iha’ kintaqla chaq.
Ut k’e reetal, nekexinkawresi chiru li k’a’aq re ru a’in; xb’aan naq moko texruuq ta chixq’axb’al ru li nimla chamal ha’ a’in, ka’ajwi’ wi nekexinkawresi chiru lix b’oolam li palaw, ut li iq’ li xikenaq, ut li b’uut’iha’ li taachalq.
Jo’kan ut, k’a’ru teeraj naq tinkawresi choq’ eere re taawanq eesaqen naq sub’b’ilex chaq sa’ xchamal li palaw?
 Ut kik’ulman naq li ras laj Jared (anajwan li jukub’ li ke’kawresiman, waqxaqib’ rajlankileb’) xko’o sa’ li tzuul, a’ li tzuul Xelem ke’xye re, xb’aan xteram q’axal nim, ut kixha’resi chaq sa’ jun li pek waqlaju chi kok’ pek; ut saqeb’ ut lemeb’ ru, chanchan saq ruhil lem; ut kixk’am sa’ ruq’ toj sa’ xb’een li tzuul, ut ki’elajin wi’chik chiru li Qaawa’, ut kixye: At Qaawa’, kaye naq tento naq sutsuuqo xb’aan li b’uut’iha’.
K’e reetal anajwan, at Qaawa’, ut matjosq’o’ rik’in laa moos xb’aan xq’unal lix metz’ew chawu; xb’aan naq naqanaw naq laa’at santat ut nakatwan chaq sa’ choxa, ut naq laa’o moko k’ulub’ejo ta chawu; xb’aan li at’ane’k, bak qe naq ink’a’ us xookana chi junajwa; a’b’anan, at Qaawa’, kak’e qe jun aataqlahom naq tento taqapatz’ aak’ab’a’, re naq aawik’in taaruuq taqak’ul jo’ chanru li qajom.
K’e reetal, at Qaawa’, koohaasak’ xb’aan qamaa’usilal, ut koohaatiikisi chaq, ut chiru xk’ihal li chihab’ a’in koowan sa’ li yamyookil ch’och’; a’b’anan akawuxtaana qu.
At Qaawa’, chinaawil taxaq rik’in xtoq’ob’ankil wu, ut chasutq’isi taxaq laa josq’il sa’ xb’een chaq li tenamit a’in, ut maakanab’ naq te’xik chiru xjosq’il li chamal ha’ a’in sa’ q’ojyin; chak’ehaq b’an reetal li k’a’aq re ru a’in kinha’resi chaq sa’ li pek.
Ut ninnaw, at Qaawa’, naq wan anchal aaawankilal, ut nakatru chixb’aanunkil jo’ k’ihal li nakawaj choq’ re xchaab’ilal li winq; jo’kan ut ch’e’eb’ taxaq li pek a’in, at Qaawa’, rik’in li ru’uj aawuq’, ut kawresiheb’ re te’ruuq chi lemtz’unk chaq sa’ q’ojyin; ut te’lemtz’unq choq’ qe sa’eb’ li jukub’ li kiqakawresi, re naq taawanq qasaqen naq taqaq’ax ru li palaw.
K’e reetal, at Qaawa’, nakatru chixb’aanunkil a’in.
Naqanaw naq nakatru chixk’utb’al xnimal ru li wankilal, li achanchan yal ka’ch’in chiru xk’a’uxleb’ li winq.
Ut kik’ulman naq chirix naq li ras laj Jared kixye li aatin a’in, k’ehomaq reetal, li aQaawa’ kixye’ li ru’uj ruq’ ut kixch’e’ chixjunjunqaleb’ li pek rik’in li ru’uj ruq’.
Ut ki’isiik chaq li btz’apleb’ t’ikr chiru rilob’aal li ras laj Jared, ut kiril li ru’uj ruq’ li Qaawa’, ut chanchan ru’uj ruq’ junaq winq, chanchan tib’elej ut kik’elej; ut li ras laj Jared kit’ane’ chiru li Qaawa’, xb’aan naq kikete’ xb’aan xiw.
Ut li Qaawa’ kiril naq li ras laj Jared t’anenaq chaq chi ch’och’; ut li Qaawa’ kixye re: Waklin, k’a’ut naq xatt’ane’?
Ut a’an kixye re li Qaawa’: Kiwil li ru’uj ruq’ li Qaawa’, ut kinxuwak maare anchal tinixsak’; xb’aan naq moko kinnaw ta naq li Qaawa’ wan xtib’el ut xkik’el.
Ut li Qaawa’ kixye re: Xb’aan aapaab’aal naq kawil naq tink’ul sa’ inb’een atib’elej ut kik’elej; ut maajun wa kichal junaq winq chiwu rik’in xq’axalil lix paab’aal jo’ laa’at; xb’aan naq wi ta ink’a’ jo’kan moko katru ta raj chirilb’al li ru’uj wuq’.
Ma wan chik k’a’ru xawil?
Ut kichaq’ok: Ink’a’, Qaawa’, k’ut aawib’ chiwu.
Ut li Qaawa’ kixye re: Ma nakapaab’ li aatin li tinye?
Ut kichaq’ok: Yaal, Qaawa’, ninnaw naq nakaye li yaal, xb’aan naq laa’at jun Dios re yaal, ut aink’a’ nakatru chi tik’ti’ik.
Ut chirix naq kixye li aatin a’in, k’ehomaq reetal, li Qaawa’ akixk’ut rib’ chiru, ut kixye: bRik’in naq nakanaw li k’a’aq re ru a’in tojb’il aawix chiru li t’ane’k; jo’kan naq k’amb’ilat wi’chik chiwu; jo’kan naq cnink’ut wib’ chawu.
K’e reetal, laa’in li kikawresiman chalen chaq sa’ xk’ojlajik li ruchich’och’ re axtojb’al rix lin tenamit.
K’e reetal, laa’in li Jesukristo.
Laa’in li bYuwa’b’ej ut li K’ajolb’ej.
Wik’in laa’in te’wanq cxyu’am chixjunileb’ li winq, ut a’anaq chi junelik, eb’ ajwi’ a’an li te’paab’anq re lin k’ab’a’; ut te’ok a’an choq’ dwalal ut inrab’in.
Ut maajun wa xink’ut wib’ chiru li winq li kinyo’ob’tesi, xb’aan naq maajun wa akinixpaab’ junaq winq jo’ laa’at.
Ma nakawil naq yo’ob’tesinb’ilat jo’ chanru binjalam-uuch laa’in?
Relik chi yaal, chixjunileb’ li winq ke’yo’ob’tesiik ajwi’ sa’ xtiklajik jo’ chanru injalam-uuch laa’in.
K’e reetal, li xaqalil a’in, li nakawil anajwan, a’an xxaqalil ainmusiq’; ut li winq kinyo’ob’tesi jo’ chanru xxaqalil inmusiq’; ut jo’ chanru ajwi’ naq nink’utun chawu sa’ li musiq’ej tink’utunq chiru lin tenamit sa’ li tz’ejwalej.
Anajwan ut, jo’ laa’in, aj Moroni, kinye naq moko taaruuq ta tink’e chi tz’aqal jun esilal chirix li k’a’aq re ru a’in li tz’iib’anb’il, chi jo’kan tz’aqalin rik’in xyeeb’al naq li Jesus kixk’ut rib’ chiru li winq a’in sa’ li musiq’ej, jo’ chanru ut chi juntaq’eet rik’in ajwi’ li xaqalil li akixk’ut wi’ rib’ chiruheb’ laj Nefita.
Ut kik’anjelak chiru a’an jo’ chanru ajwi’ kik’anjelak chiruheb’ laj Nefita, ut chixjunil a’in, re naq taaruuq tixnaw li winq a’in naq a’an li Dios, xb’aan xk’ihal lix ninqal ru k’anjel kixk’ut chaq li Qaawa’ chiru.
Ut sa’ xk’ab’a’ lix nawom li winq a’in ink’a’ kiru xramb’al rilb’al chirix li atz’apleb’ t’ikr; ut kiril li ru’uj ruq’ li Jesus, ut naq kiril, kit’ane’ xb’aan xxiw, xb’aan naq kixnaw naq a’an li ru’uj ruq’ li Qaawa’; ut moko xpaab’aal ta chik li kiwan, xb’aan naq kixnaw, chi maajun xwiib’al xch’ool.
Jo’kan ut, rik’in naq tz’aqal re ru xnawom chirix li Dios, ink’a’ kiru kiwan chi atz’apb’il ru xb’aan li tz’apleb’ t’ikr; jo’kan naq kiril li Jesus, ut a’an kik’anjelak chiru.
Ut kik’ulman naq li Qaawa’ kixye re li ras laj Jared: K’e reetal, li k’a’aq re ru a’in kawil ut kawab’i ink’a’ taakanab’ chi xik sa’ li ruchich’och’, toj reetal naq atixtaw xq’ehil naq tinnima xloq’al ink’ab’a’ sa’ li tz’ejwalej; jo’kan ut, taak’uula li k’a’aq re ru kaawil ut kaawab’i, ut maajun winq taak’ut chiru.
Ut k’e reetal, naq tatchalq wik’in, taatz’iib’a ut taak’e xtz’apb’al, re naq maajun taaruuq chixk’utb’al xyaalalil; xb’aan naq taatz’iib’a sa’ jun aatinob’aal re naq ink’a’ taaruuq chi ilmank ru.
Ut k’e reetal, li awiib’ chi pek a’in tink’e aawe, ut a’an taak’e ajwi’ xtz’apb’al, rochb’een li k’a’ru taatz’iib’a.
Xb’aan naq k’e reetal, li aatinob’aal taatz’iib’a kinsach xyaalal; jo’kan naq sa’ li kutan k’oxlanb’il inb’aan tink’e li pek a’in chixnimob’resinkil sa’ rilob’aaleb’ li winq li k’a’aq re ru a’in taatz’iib’a.
Ut chirix naq li Qaawa’ kixye li aatin a’in, kixk’ut chiru li ras laj Jared achixjunileb’ li ani wankeb’ sa’ li ruchich’och’, li wanjenaqeb’, ut jo’kan ajwi’ chixjunileb’ li te’wanq; ut moko kixrameb’ ta chiru rilob’aal, toj sa’ xmaril li ruchich’och’.
Xb’aan naq kixye chaq re sa’ junxilaj kutan, naq awi a’an btaapaab’anq re, naq taaruuq chixk’utb’al cchixjunil li k’a’aq re ru chiru—taak’utmanq chiru; jo’kan naq li Qaawa’ maak’a’ kiru chixmuqb’al chiru, xb’aan naq kixnaw naq li Qaawa’ naru chixk’utb’al chixjunil li k’a’aq re ru chiru.
Ut li Qaawa’ kixye re: Tz’iib’a li k’a’aq re ru a’in ut ak’e xtz’apb’al; ut sa’ li kutan k’oxlanb’il inb’aan tink’ut chiruheb’ li ralal xk’ajoleb’ li winq.
Ut kik’ulman naq li Qaawa’ kixtaqla naq tixk’e chaq xtz’apb’al li wiib’ chi apek li kixk’ul chaq, ut ink’a’ tixk’ut, toj reetal naq li Qaawa’ tixk’ut chiruheb’ li ralal xk’ajoleb’ li winq.
 Ut li Qaawa’ kixtaqla li ras laj Jared chi kub’eek chaq chixb’een li tzuul chiru chaq li Qaawa’, ut achixtz’iib’ankil li k’a’aq re ru kiril chaq; ut kitaqlaman naq ink’a’ taachalq a’an rik’ineb’ li ralal xk’ajoleb’ li winq btoj chirix naq taataqsiiq a’an chiru li krus; ut xb’aan li ajom a’in li rey aj Mosiah kixk’uula, re naq ink’a’ taachalq rik’in li ruchich’och’ toj chirix naq li Kristo tixk’ut rib’ chiru lix tenamit.
Ut chirix naq li Kristo kixk’ut rib’ chi yaal chiru lix tenamit, kixtaqla naq taak’utb’esimanq.
Ut anajwan, chirix a’an, xe’laj chixjunileb’ chi maak’a’eb’ xpaab’aal; ut maajun chik wan, ka’ajeb’ wi’ laj Lamanita, ut eb’ a’an ke’xtz’eqtaana lix evangelio li Kristo; jo’kan naq taqlanb’ilin naq atinmuq chaq wi’chik sa’ li ch’och’.
K’ehomaq reetal, kintz’iib’a chiruheb’ li perel ch’iich’ a’in tz’aqal li k’a’aq re ru kiril li ras laj Jared; ut maajo’q’e k’utb’esinb’il chaq k’a’aq re ru li nim wi’chik ru chiru li k’a’ru kik’utb’esiman chiru li ras laj Jared.
Jo’kan naq li Qaawa’ kinixtaqla chixtz’iib’ankil; ut kintz’iib’a.
Ut kixtaqla naq tink’e axtz’apb’al; ut kixtaqla ajwi’ naq tink’e xtz’apb’al lix jaltesinkil ru; jo’kan naq kink’e xtz’apb’al li bk’utleb’aal aatin, jo’ chanru lix taqlahom li Qaawa’.
Xb’aan naq li Qaawa’ kixye we: Moko taaxik ta rik’ineb’ laj Gentil toj sa’ li kutan naq te’xjal xk’a’uxl chirix lix maa’usilaleb’, ut te’kanaaq chi ch’ajb’ileb’ chiru li Qaawa’.
Ut sa’ li kutan a’an naq te’xk’anjela li paab’aal chiwix, chan li Qaawa’, jo’ chanru ajwi’ kixb’aanu li ras laj Jared, re naq te’ruuq chi asantob’resiik wik’in, chirix a’an tink’utb’esi chiruheb’ li k’a’aq re ru kiril li ras laj Jared, toj reetal taateeliiq chiruheb’ chixjunil lin k’utb’esihom, chan li Jesukristo, li Ralal li Dios, lix bYuwa’il li choxa ut li ch’och’, ut chixjunil li k’a’aq re ru wan chi sa’.
Ut ani ataawech’oq re li raatin li Dios, chimajewaaq a’an, ut ani btaatz’eqtaananq xyaalal li k’a’aq re ru a’in, chimajewaaq a’an; xb’aan naq chiruheb’ a’an moko tink’ut ta ck’a’aq re ru nim wi’chik ru, chan li Jesukristo; xb’aan naq laa’in li nin’aatinak.
Ut chi taqlanb’il inb’aan natehe’ ut anatz’ape’ ru li choxa; ut chi taqlanb’il inb’aan taachiiq’anq li bruchich’och’; ut chi taqlanb’il inb’aan li ani wankeb’ chi sa’ te’oso’q, chanchan ajwi’ rik’in xam.
Ut ani ink’a’ napaab’ank re li waatin ink’a’ naxpaab’eb’ lin tzolom; ut wi na’ux naq moko laa’in ta nin’aatinak, tz’ilomaq rix laa’ex; xb’aan naq teenaw naq laa’in li nin’aatinak, sa’ aroso’jik li kutan.
A’b’an li ani anapaab’ank re li k’a’aq re ru kinye, a’an tinwula’ani rik’in lix k’utb’esihom inMusiq’, ut a’an tixnaw ut tixch’olob’ xyaalal.
Xb’aan naq sa’ xk’ab’a’ lin Musiq’ btixnaw naq cyaal li k’a’aq re ru a’in, xb’aan naq naxq’unb’esi xch’ooleb’ li winq chixb’aanunkil li chaab’il.
Ut yalaq k’a’ru naxq’unb’esiheb’ xch’ool li winq chixb’aanunkil li chaab’il, a’an we laa’in; xb’aan naq amaajun chik aj-ik’in nachal chaq li chaab’il, ka’ajwi’ wik’in laa’in.
Laa’in ajwi’ li ninb’eresink reheb’ li winq rik’in chixjunil li chaab’il; li ani bink’a’ taapaab’anq re li waatin ink’a’ tinixpaab’ laa’in—naq wankin; ut li ani ink’a’ taapaab’anq we, ink’a’ tixpaab’ li Yuwa’b’ej li kitaqlank chaq we.
Xb’aan naq k’ehomaq reetal, laa’in li Yuwa’b’ej, laa’in li csaqen, ut li dyu’am, ut li yaal re li ruchich’och’.
aChalqex wik’in, ex aj Gentil, ut tink’ut cheru li k’a’aq re ru nim wi’chik ru, li muqmu chaq xnawb’al xb’aan xmaak’a’il li paab’aal.
Chalqex wik’in, ex xjunkab’al laj Israel, ut ataak’utb’esimanq cheru jo’ xninqal ru li k’a’aq re ru kixk’uula li Yuwa’b’ej choq’ eere, chalen chaq sa’ xk’ojlajik li ruchich’och’, ut moko chalenaq ta eerik’in, xb’aan xmaak’a’il li paab’aal.
K’ehomaq reetal, naq teepej li tz’apleb’ t’ikr a’an re xmaak’a’il eepaab’aal, li naxk’e chexkanaaq sa’ xxuwajelil li maa’usilal li wankex wi’, ut sa’ xkawil eeraam, ut xmutz’il eek’a’uxl, chirix a’an li xninqal ru ut sachb’a-ch’oolejil na’leb’ li amuqmu cheru chalen chaq sa’ xk’ojlajik li ruchich’och’—relik chi yaal, naq teepatz’ xk’ab’a’ li Yuwa’b’ej sa’ lin k’ab’a’, chi yot’b’il eech’ool ut tuulan eemusiq’, chirix a’an teenaw naq li Yuwa’b’ej xjultiko’ re li sumwank li kixk’uub’ choq’ reheb’ lee yuwa’, ex xjunkab’al laj Israel.
Toja’ ut naq eb’ lin ak’utb’esihom li kintaqla xtz’iib’ankil xb’aan inmoos aj Jwan, te’tehliiq sa’ rilob’aaleb’ chixjunil li tenamit.
Chijultiko’q eere, naq teeril li k’a’aq re ru a’in, teenaw naq xnach’ok chaq li kutan naq taak’utb’esimanq chi tz’aqal yaal.
Jo’kan ut, anaq teek’ul li tz’iib’anb’il esil a’in teenaw naq lix k’anjel li Yuwa’b’ej ak xtikla chiru chixjunil lix b’een li ch’och’.
Jo’kan ut, ajalomaq eek’a’uxl chejunilex xmaril li ruchich’och’, ut chalqex wik’in, ut chepaab’ lin evangelio, ut bchikub’eeq eeha’ sa’ lin k’ab’a’; xb’aan naq ani napaab’an ut nakub’e xha’ taakole’q; a’b’an ani moko napaab’an ta taak’ehe’q sa’ tojb’a-maak; ut eb’ li ceetalil te’taaqenq reheb’ li neke’paab’ank re lin k’ab’a’.
Ut osob’tesinb’il li ani natawe’ chi atiik chixpaab’ankil lin k’ab’a’ sa’ roso’jik li kutan, xb’aan naq a’an taawaklesiiq chi wank sa’ li awa’b’ejihom kawresinb’il choq’ re bchalen chaq sa’ xk’ojlajik li ruchich’och’.
Ut k’ehomaq reetal, laa’in li kinyehok re.
Amen.
 Anajwan ut laa’in, aj Moroni, kintz’iib’a li aatin li taqlanb’ilin wi’, jo’ chanru naq jultik we; ut kinye eere li k’a’aq re ru akink’e xtz’apb’al; jo’kan ut, meech’e’ re taaruuq teejaltesi ru; xb’aan naq a’an taqlanb’il naq ink’a’ teeb’aanu, ka’ajwi’ wi moqon a’anaq xchaab’ilal xna’leb’ li Dios.
Ut k’ehomaq reetal, taaruuq naq taak’eemanq eere naq teek’uteb’ li perel ch’iich’ chiruheb’ ali te’tenq’anq chixk’eeb’al chi k’utmank li k’anjel a’in; Ut chiruheb’ aoxib’ te’k’utmanq rik’in lix wankil li Dios; jo’kan naq bte’xnaw chi ch’olch’o naq cyaal li k’a’aq re ru a’in.
Ut sa’ xtz’uumaleb’ re oxib’ chi aj ayehol nawom taaxaqab’amanq xwankil li k’a’aq re ru a’in, ut li yaal ch’olob’anb’il xb’aan li oxib’, ut li k’anjel a’in, li taak’utmanq wi’ lix wankil li Dios ut jo’kan ajwi’ li raatin, li ch’olob’anb’il xyaalal xb’aan li Yuwa’b’ej, ut li K’ajolb’ej, ut li Santil Musiq’ej—ut chixjunil a’in taawanq chixch’olob’ankil li yaal chirix li ruchich’och’ sa’ roso’jik li kutan.
Ut wi taa’uxq naq te’xjal xk’a’uxl ut ate’chalq rik’in li Yuwa’b’ej sa’ lix k’ab’a’ li Jesus, te’k’ule’q sa’ li rawa’b’ejihom li Dios.
Ut anajwan, wi moko k’eeb’il ta inwankil choq’ re li k’a’aq re ru a’in, tz’ilomaq rix laa’ex; xb’aan naq teenaw naq k’eeb’il inwankil naq tineeril, ut tooxaqliiq chiru li Dios sa’ roso’jik li kutan.
Amen.
 Ut anajwan laa’in, aj Moroni, nin’ok wi’chik chixtz’iib’ankil resil laj Jared ut li ras.
Xb’aan naq kik’ulman chirix naq li Qaawa’ kixkawresiheb’ li apek li kixk’am li ras laj Jared chiru li tzuul, li ras laj Jared kikub’e chaq chiru li tzuul, ut kixk’eheb’ li pek sa’eb’ li jukub’ li kawresinb’ileb’, jun sa’ xka’pak’alil li ru’uj; ut k’ehomaq reetal, ke’xk’e xsaqenkileb’ li jukub’.
Ut chi jo’kan li Qaawa’ kixk’eheb’ li pek chi lemtz’unk sa’ q’ojyin, re xk’eeb’al li saqen reheb’ li winq, li ixq, ut li kok’al, re naq ink’a’ te’xq’ax ru li ninqi ha’ sa’ q’ojyin.
Ut kik’ulman naq chirix naq ke’xkawresi li k’iila paay chi tzakemq, re naq rik’in a’an taaruuq taawanq k’a’ru te’xtzeka chiru li ha’, ut tzakemq ajwi’ choq’ reheb’ lix ketomq ut lix teep chi xul; ut li k’a’ruhaq chi ketomq ut chi xulil ut chi xul napurik li te’xk’am chirixeb’—ut kik’ulman naq chirix naq ke’xb’aanu chixjunil li k’a’aq re ru a’in, ke’ok sa’eb’ lix jukub’, malaj eb’ lix k’amonel jukub’, ut ke’ok chi b’eek chiru palaw, ut ke’xk’e rib’ sa’ ruq’ li Qaawa’ lix Dios.
Ut kik’ulman naq li Qaawa’ Dios kixk’e jun aiq’ numtajenaq xkawil chi apunk chiru lix b’een li ha’, sa’ xjayal li yeechi’inb’il ch’och’; ut chi jo’kan ke’qujleek chiru xb’oolam li palaw chiru li iq’.
Ut kik’ulman naq k’iila sut ke’sub’e’ sa’ xchamal li palaw, xb’aan li tzuulil b’oolam li neke’pujujnak sa’ xb’eeneb’, ut jo’kan ajwi’ li nimla xuwajel kaq-sut-iq’ li kiwan xb’aan xnimal li iq’.
Ut naq ke’sub’e’ sa’ li chamal ha’ kik’ulman naq maajun ha’ wan li kiru chi rahob’tesink reheb’, rik’in naq atz’aptz’o ru lix jukub’eb’ chanchan jun sek’, ut tz’aptz’ookeb’ ajwi’ ru chanchan lix bjukub’ kab’l laj Noe; jo’kan ut, naq sutsuukeb’ xb’aan xk’ihal li ha’ ke’elajin chiru li Qaawa’, ut a’an kixk’ameb’ wi’chik sa’ xb’een li ha’.
Ut kik’ulman naq li iq’ maajun wa kixkanab’ apunk sa’ xjayal li yeechi’inb’il ch’och’ naq wankeb’ chiru li ha’; ut chi jo’kan ke’tiikisiik chiru li iq’.
Ut ake’b’ichan re xnimankil ru li Qaawa’; relik chi yaal, li ras laj Jared kib’ichan re xnimankil ru li Qaawa’, ut bkib’antioxink ut kixnima ru li Qaawa’ chiru chixjunil li kutan; ut naq ki’ok q’ojyin, ink’a’ ke’xkanab’ xnimankil ru li Qaawa’.
Ut chi jo’kan ke’tiikisiik; ut maajun josq’ aj xul re palaw kiru chi toqok reheb’, chi moko nimla kar li kiru chi rahob’tesink reheb’; ut kiwan xsaqenkileb’ rajlal; sa’ xb’een li ha’ jo’ ajwi’ rub’el li ha’.
Ut chi jo’kan ke’tiikisiik, oxib’ cient rik’in kaahib’ roxk’aal kutan chiru li ha’.
Ut ke’wulak sa’ xmaril li yeechi’inb’il ch’och’.
Ut chirix naq ke’xk’e li roq sa’ xb’een xmaril li yeechi’inb’il ch’och’ ke’xkub’si rib’eb’ chiru lix b’een li ch’och’, ut ke’xtuulanob’resi rib’eb’ chiru li Qaawa’, ut ke’el xya’aleb’ ru xb’aan xsahileb’ xch’ool chiru li Qaawa’, xb’aan xk’ihal lix q’unil uxtaan sa’ xb’eeneb’.
Ut kik’ulman naq xkoheb’ chiru lix b’een li ch’och’, ut ke’ok chixk’anjelankil li ch’och’.
Ut laj Jared kaahib’ ralal ke’wan; ut a’aneb’ laj Jakom, laj Gilgah, ut laj Mahah, ut laj Orihah ke’xk’ab’a’in.
Ut li ras laj Jared ke’yo’la ajwi’ ralal ut xrab’in.
Ut eb’ li ake’ochb’eenink re laj Jared ut li ras a’aneb’ tana’ wiib’ xka’k’aal chi aamej rajlankileb’; ut ke’yo’la ajwi’ ralal ut xrab’ineb’ chi maji’ neke’wulak sa’ li yeechi’inb’il ch’och’, jo’kan naq ke’ok chi naab’alo’k.
Ut ke’tzole’ re ate’b’eeq chi tuulan chiru li Qaawa’; ut bke’tzole’ ajwi’ chaq taqe’q.
Ut kik’ulman naq ke’ok chi jek’imank chiru lix b’een li ch’och’, ut chi k’ihank ut chixk’anjelankil li ch’och’, ut ke’kawu xmetz’eweb’ sa’ li ch’och’.
Ut li ras laj Jared ki’ok chi tixk, ut kiril naq chi seeb’ tento taakub’eeq sa’ li muqleb’aal kamenaq; jo’kan naq kixye re laj Jared: Chiqach’utub’ li qatenamit re taaruuq te’qak’e sa’ ajl, re naq taqanaw reheb’ k’a’ru te’raj qik’in naq maji’ nokokub’e sa’ li qamuqleb’aal.
Ut chi jo’kan ke’ch’utub’aak li tenamit.
Ut li rajlankileb’ li ralal ut lix rab’in li ras laj Jared, a’an wiib’ xka’k’aal chi aamej, ut li rajlankileb’ li ralal ut xrab’in laj Jared, a’an kab’laju, ut kaahib’ li ralal ke’wan.
Ut kik’ulman naq ke’xk’eheb’ sa’ ajl lix tenamiteb’; ut chirix naq ke’xk’eheb’ sa’ ajl, ke’xpatz’ reheb’ k’a’ru li te’raj naq te’xb’aanu chi maji’ neke’kub’e sa’ xmuqleb’aaleb’.
Ut kik’ulman naq eb’ li tenamit ke’xtz’aama chiruheb’ naq ate’xyul jun reheb’ li ralal re taawanq choq’ rey sa’ xb’eeneb’.
Anajwan ut k’ehomaq reetal, kiwan a’in choq’ rahil ch’oolejil chiruheb’.
Ut li ras laj Jared kixye reheb’: Ch’olch’o naq li na’leb’ a’in ataak’amoq sa’ li preexil.
A’b’an laj Jared kixye re li ras: Kanab’eb’ re taaruuq taawanq junaq xreyeb’.
Jo’kan ut naq kixye reheb’: Sik’omaq chaq ru sa’ xyanqeb’ li qalal junaq rey, li ani teeraj.
Ut kik’ulman naq ke’xsik’ ru li xb’een li kiyo’la chaq chiru li ras laj Jared; ut aj Pagag xk’ab’a’.
Ut kik’ulman naq a’an ink’a’ kiraj, ut kixye naq moko taawanq ta choq’ xreyeb’.
Ut eb’ li tenamit ke’raj naq lix yuwa’ tixmin ru, a’b’an lix yuwa’ ink’a’ kiraj, ut kixtaqlaheb’ naq maajun winq te’xmin ru chi wank choq’ xreyeb’.
Ut kik’ulman naq ke’xsik’ ru chixjunileb’ li riitz’in laj Pagag, ut eb’ a’an ink’a’ ke’raj.
Ut kik’ulman naq ink’a’ ajwi’ ke’raj li ralal laj Jared, chixjunileb’, ka’ajwi’ li jun; ut laj Orihah kiyule’ chi wank choq’ rey sa’ xb’eeneb’ li tenamit.
Ut ki’ok chi awa’b’ejink, ut eb’ li tenamit ke’ok chi usaak, ut ke’b’ihomo’ chi numtajenaq.
Ut kik’ulman naq kikam laj Jared, ut jo’kan ajwi’ li ras.
Ut kik’ulman naq laj Orihah kib’eek chi tuulan chiru li Qaawa’, ut kijultiko’ re xnimal ru li k’a’aq re ru kixb’aanu chaq li Qaawa’ choq’ re lix yuwa’, ut kixtzoleb’ ajwi’ lix tenamit chirix xnimal li k’a’aq re ru kixb’aanu chaq li Qaawa’ choq’ reheb’ lix yuwa’eb’.
 Ut kik’ulman naq laj Orihah kixk’anjela li raqb’a-aatin sa’ xb’een li ch’och’ sa’ tiikilal chixjunil lix kutan, ut numtajenaq xk’ihal lix kutan a’an.
Ut ke’yo’la ralal ut xrab’in; relik chi yaal, junlaju xka’k’aal ke’yo’la chiru, ut sa’ xyanqeb’ a’an wankeb’ oxib’ xka’k’aal li ralal.
Ut kik’ulman naq kiyo’la ajwi’ laj Kib choq’ ralal sa’ xtiixilal.
Ut kik’ulman naq laj Kib ki’awa’b’ejin sa’ xna’aj, ut laj Kib kiyo’la laj Korihor choq’ ralal.
Ut naq kab’laju xka’k’aal chihab’ xyu’am laj Korihor, kixpo’resi xch’ool rik’in lix yuwa’, ut kiq’axon junpak’al ut kiwan sa’ li ch’och’ Nehor, ut ke’yo’la ralal ut xrab’in, ut numtajenaq xchaq’aleb’ ru ke’kana, jo’kan naq laj Korihor kixk’am naab’al li tenamit rik’in.
Ut chirix naq kixch’utub’ jun teep aj pleet kitaqe’ toj sa’ li ch’och’ Moron b’ar wan wi’ li rey, ut kixk’am chi preexil, ut chi jo’kan kik’ehe’ chi uxmank lix ayehom li ras laj Jared naq te’k’ame’q chi preexil.
Anajwan li ch’och’ Moron, b’ar kiwan wi’ li rey, nach’ wan rik’in li ch’och’ Sachenaqil yeeb’il re xb’aaneb’ laj Nefita.
Ut kik’ulman naq laj Kib kiwan sa’ preexil, ut lix tenamit, rub’el xwankil laj Korihor li ralal, toj reetal naq q’axal kitix; a’b’an laj Kib kiyo’la laj Xuul choq’ ralal sa’ xtiixilal, naq toj wan chi preexil.
Ut kik’ulman naq laj Xuul kijosq’o’ rik’in li ras; ut laj Xuul kikawu xmetz’ew, ut nim xmetz’ew kikana jo’ chanru xmetz’eweb’ li winq, ut nim ajwi’ xmetz’ew chi raqok aatin.
Jo’kan naq kiwulak sa’ li tzuul Efrain, b’ar wi’ kixha’resi chaq xpekal li tzuul, ut kixyiib’ yok’leb’ ch’iich’ rik’in kawil ch’iich’ choq’ reheb’ li kixk’am chaq rik’in; ut chirix naq kixkawresiheb’ chaq rik’in yok’leb’ ch’iich’ kisutq’i sa’ li tenamit Nehor, ut kixpleeti laj Korihor li ras, ut rik’in a’an kixtaw li awa’b’ejihom ut kixk’e wi’chik re laj Kib lix yuwa’.
Ut anajwan sa’ xk’ab’a’ li k’a’ru kixb’aanu chaq laj Xuul, lix yuwa’ kixk’e li awa’b’ejihom sa’ xb’een, jo’kan naq a’an ki’ok chi awa’b’ejink sa’ xna’aj lix yuwa’.
Ut kik’ulman naq a’an kixk’anjela li raqb’a-aatin sa’ tiikilal, ut kixjek’i li rawa’b’ejihom chiru chixjunil lix b’een li ch’och’, xb’aan naq ke’niman chaq xk’ihal li tenamit chi numtajenaq.
Ut kik’ulman naq laj Xuul ke’yo’la ajwi’ naab’al li ralal ut xrab’in.
Ut laj Korihor kixjal xk’a’uxl chirix xk’ihal li ink’a’ us kixb’aanu chaq; jo’kan naq laj Xuul kixk’e re a’an wankilal sa’ li rawa’b’ejihom.
Ut kik’ulman naq laj Korihor ke’yo’la naab’al li ralal ut xrab’in.
Ut sa’ xyanqeb’ li ralal laj Korihor kiwan jun aj Noe xk’ab’a’.
Ut kik’ulman naq laj Noe kixpo’resi xch’ool chiru laj Xuul, li rey, ut chiru ajwi’ laj Korihor lix yuwa’, ut kixk’am laj Kohor li riitz’in rik’in, jo’ ajwi’ chixjunileb’ li ras ut riitz’in ut naab’al reheb’ li tenamit.
Ut kixpleeti laj Xuul, li rey, sa’ li kixk’ul wi’ xch’och’il li xb’een reechanihomeb’; ut ki’ok choq’ rey sa’ xb’een li jun raqal chi ch’och’ a’an.
Ut kik’ulman naq kixpleeti wi’chik laj Xuul, a’an li rey, ut kixchap laj Xuul, li rey, ut kixk’am chi preexil aran Moron.
Ut naq ok re chixk’eeb’al chi kamsiik, kik’ulman naq eb’ li ralal laj Xuul ke’ok xmuqb’esinkil rib’ sa’ rochoch laj Noe chi q’eq ut ke’xkamsi, ut ke’xt’an rokeb’aal li tz’alam ut ke’risi chaq lix yuwa’, ut ke’xk’ojob’ sa’ xb’een lix k’ojarib’aal sa’ tz’aqal li rawa’b’ejihom.
Jo’kan naq eb’ li ralal laj Noe ke’xwaklesi li rawa’b’ejihom sa’ xna’aj; a’b’anan ink’a’ chik ke’xtaw wankilal sa’ xb’een laj Xuul li rey, ut eb’ li tenamit li ke’wan rub’el rawa’b’ejil laj Xuul li rey ke’usa chi numtajenaq ut ke’niman xmetz’ew.
Ut kiwan chi jachjo ru li ch’och’; ut wiib’ li awa’b’ejihom ke’wan, li rawa’b’ejihom laj Xuul, ut li rawa’b’ejihom laj Kohor, ralal laj Noe.
Ut laj Kohor, ralal laj Noe, kixtaqla naq eb’ lix tenamit te’xpleeti laj Xuule, sa’ wi’ laj Xuule kixq’axeb’ ru ut kixkamsi laj Kohor.
Anajwan ut laj Kohor kiwan jun ralal aj Nimrod xk’ab’a’; ut laj Nimrod kixq’axtesi lix awa’b’ejihom laj Kohor re laj Xuul, ut kixtaw usilal sa’ rilob’aal laj Xuul, jo’kan naq laj Xuul kixk’e ninqi usilal sa’ xb’een, ut a’an kixb’aanu sa’ li rawa’b’ejihom laj Xuul jo’ chanru li naraj.
Ut jo’kan ajwi’ sa’ li rawa’b’ejil laj Xuul ke’chal li profeet sa’ xyanqeb’ li tenamit, li taqlanb’ileb’ chaq xb’aan li Qaawa’, ke’xch’olob’ jo’ profeet naq lix maa’usilaleb’ ut li aloq’onink pak’b’il dios xb’aaneb’ li tenamit yoo chixk’amb’al chaq jun majewank sa’ xb’een li ch’och’, ut te’sache’q wi ink’a’ te’xjal xk’a’uxl.
Ut kik’ulman naq eb’ li tenamit ke’xhob’eb’ li profeet, ut ke’reetz’uheb’.
Ut kik’ulman naq li rey aj Xuul kixk’anjela li raqb’a-aatin sa’ xb’eeneb’ chixjunil li ke’hob’ok reheb’ li profeet.
Ut kixk’anjela jun li chaq’rab’ chiru chixjunil li ch’och’, li kik’ehok wankilal reheb’ li profeet re te’xik yalaq b’ar te’raj; ut xb’aan a’in eb’ li tenamit ke’k’ame’ sa’ li jalb’a-k’a’uxlej.
Ut sa’ xk’ab’a’ naq eb’ li tenamit ke’xjal xk’a’uxl chirix lix maa’usilaleb’ ut li loq’onink pak’b’il dios, li Qaawa’ kixkoleb’ xyu’am, ut ke’ok wi’chik chi usaak sa’ li ch’och’.
Ut kik’ulman naq laj Xuul ke’yo’la ralal ut xrab’in sa’ xtiixilal.
Ut maak’a’ chik li pleet sa’ xkutankil laj Xuul, ut a’an kijultiko’ re xninqal li k’a’aq re ru kixb’aanu chaq li Qaawa’ choq’ reheb’ lix yuwa’ sa’ xk’amb’aleb’ chaq achiru li nimla chamal ha’ toj sa’ li yeechi’inb’il ch’och’; jo’kan naq kixk’anjela li raqb’a-aatin sa’ tiikilal chixjunil lix kutan.
 Anajwan ut laa’in, aj Moroni, nin’ok wi’chik rik’in li esil nintz’iib’a.
Jo’kan ut, k’ehomaq reetal, kik’ulman naq sa’ xk’ab’a’ lix amuqmuukil molam laj Akix ut eb’ li neke’ochb’eenink re, k’ehomaq reetal, ke’numta sa’ xb’een li rawa’b’ejihom laj Omer.
A’b’anan li Qaawa’ kiruxtaana ru laj Omer, ut jo’kaneb’ ajwi’ li ralal ut lix rab’in li ink’a’ ke’sik’ok xsachlijik a’an.
Ut li Qaawa’ kixye re laj Omer sa’ jun matk’ naq chi’elq chaq sa’ li ch’och’; jo’kan naq laj Omer ki’el chaq sa’ li ch’och’ rochb’een lix junkab’al, ut kib’eek chiru k’iila kutan, ut kiq’axon chaq ut kinume’ chi junpak’al li tzuul aXim, ut kiwulak chixk’atq li na’ajej bke’sache’ wi’ laj Nefita, ut chirix a’an xko’o sa’ releb’ saq’e, ut kiwulak sa’ jun li na’ajej Ablom yeeb’il re, chire palaw, ut aran kixyiib’ xmuheb’aal t’ikr, ut jo’kaneb’ ajwi’ li ralal ut eb’ lix rab’in, ut chixjunil lix junkab’al, ka’ajwi’ laj Jared ut lix junkab’al ink’a’.
Ut kik’ulman naq laj Jared kiyule’ choq’ rey sa’ xb’eeneb’ li tenamit, xb’aan ruq’ li maa’usilal, ut kixk’e re laj Akix lix rab’in choq’ rixaqil.
Ut kik’ulman naq laj Akix kixsik’ xyu’am lix yuwa’ li rixaqil; ut kixpatz’ xtenq’ankil rik’ineb’ li kiroksiheb’ chaq sa’ li xaqab’anb’il aatin reheb’ li najter winq, ut eb’ a’an ke’xtaw xjolom lix yuwa’ li rixaqil, naq chunchu sa’ xb’een lix k’ojarib’aal chixk’ulb’al xyehomeb’ lix tenamit.
Xb’aan naq k’a’jo’ xnimal lix jek’inkil li ink’a’ us ut muqmuukil molam a’in, jo’kan naq kixpo’ chaq li raameb’ chixjunil li tenamit; jo’kan naq laj Jared kikamsiik sa’ xb’een lix k’ojarib’aal, ut laj Akix ki’awa’b’ejin sa’ xna’aj.
Ut kik’ulman naq laj Akix ki’ok chixsowenankil li ralal, jo’kan naq kixtz’ap sa’ tz’alam, ut kixk’uula chi ka’ch’in ajwi’ li wa kixk’ul toj reetal naq kixnumsi li kamk.
Ut anajwan li riitz’in li kixk’ul chaq li kamk, (ut aj Nimrah xk’ab’a’) kijosq’o’ rik’in lix yuwa’ xb’aan li k’a’ru kixb’aanu chaq lix yuwa’ re li ras.
Ut kik’ulman naq laj Nimrah kixch’utub’ ka’ch’in xk’ihal li winq, ut ki’eelelik chaq sa’ li ch’och’, ut kiq’axon chaq ut kiwan rochoch rik’in laj Omer.
Ut kik’ulman naq laj Akix ke’yo’la chik li ralal, ut eb’ a’an ke’k’ulub’aman sa’ xch’ooleb’ li tenamit, us ta ke’xxaqab’ chaq aatin rik’in a’an naq te’xb’aanu li k’iila paay chi maa’usilal jo’ chanru li naraj a’an.
Anajwan lix tenamit laj Akix neke’xra xk’ulb’al tumin, jo’ chanru ajwi’ naq laj Akix naxra li wankilal, jo’kan naq eb’ li ralal laj Akix ke’xyeechi’i tumin reheb’, ut rik’in a’an ke’xk’am lix k’ihaleb’ li tenamit rik’ineb’.
Ut ke’ok chi wank sa’ pleet eb’ li ralal laj Akix rik’in laj Akix, ut kiwan a’an chiru xnumik k’iila chihab’, relik chi yaal, toj reetal lix sachlijik ka’ch’in chik ma chixjunileb’ li ani wankeb’ sa’ li awa’b’ejihom, relik chi yaal, chixjunileb’, ka’ajwi’ lajeeb’ xka’k’aal li aamej ink’a’ ke’kamsiik, ut eb’ a’an ke’eelelik rik’in lix junkab’al laj Omer.
Jo’kan ut, laj Omer kik’ojob’aak wi’chik sa’ xch’och’il li reechanihom.
Ut kik’ulman naq laj Omer ki’ok chi tixk, a’ut sa’ xtiixilal kiyo’la laj Emer choq’ ralal; ut kixyul laj Emer re taawanq choq’ rey ut taa’awa’b’ejinq sa’ xna’aj.
Ut chirix naq kixyul laj Emer re taawanq choq’ rey kiril li tuqtuukilal sa’ li ch’och’ chiru xnumik wiib’ chihab’, ut kikam, chirix rilb’al numtajenaq xk’ihal li kutan, li nujenaq rik’in rahil ch’oolejil.
Ut kik’ulman naq laj Emer ki’awa’b’ejin sa’ xna’aj, ut kib’eek sa’ li kib’eek wi’ chaq lix yuwa’.
Ut li Qaawa’ ki’ok wi’chik chirisinkil li majewank sa’ xb’een chaq li ch’och’, ut lix junkab’al laj Emer ki’usa chi numtajenaq rub’el li rawa’b’ejil laj Emer, ut chiru xnumik wiib’ xkaak’al chihab’ ak ke’kawu chaq xmetz’ew chi numtajenaq, jo’kan naq ke’b’ihomo’ chaq chi numtajenaq— Ut wan rik’ineb’ li k’iila paay chi ru che’ ut chi iyaj nak’uxman, ut chi lemtz’ t’ikr, ut chi chaab’il q’unal t’ikr, ut chi oor, ut chi plaat, ut k’a’aq re ru terto xtz’aq; Jo’ ajwi’ li k’iila paay chi wakax, chi b’ooyx, ut wakax, ut chi karneer, ut chi aaq, ut chi chib’aat, jo’ ajwi’ naab’al paay chik chi xul li neke’k’anjelak choq’ xtzakemqeb’ li winq.
Ut ke’wan ajwi’ axkawaay, ut xb’uur, ut ke’wan li elefante, ut li kurelom ut li kumom; chixjunil wi’ nak’anjelak reheb’ li winq, ut q’axal wi’chik eb’ li elefante ut li kurelom ut li kumom.
Ut chi jo’kan li Qaawa’ kixhoy li rosob’tesihom sa’ xb’een li ch’och’ a’in, li asik’b’il ru sa’ xb’een chixjunil chik li ch’och’; ut kixtaqla naq yalaq ani taa’eechaninq re li ch’och’ taareechani choq’ re li Qaawa’, malaj ut bte’sache’q naq q’ano’jenaqeb’ sa’ li maa’usilal; xb’aan naq re xkomoneb’ a’an, chan li Qaawa’, laa’in tinhoy xtz’aqalil injosq’il.
Ut laj Emer kixk’anjela li raqb’a-aatin sa’ tiikilal chixjunil lix kutan, ut ke’yo’la naab’al li ralal ut xrab’in; ut kiyo’la laj Koriantum choq’ ralal, ut a’an kixyul laj Koriantum chi awa’b’ejink sa’ xna’aj.
Ut chirix naq kixyul laj Koriantum chi awa’b’ejink sa’ xna’aj kiwan chi yo’yo chiru kaahib’ chihab’, ut kiril li tuqtuukilal sa’ li ch’och’; relik chi yaal, ut kiril ajwi’ li aK’ajolb’ej re Tiikilal, ut kisaho’ xch’ool ut kixk’ul xloq’al chirilb’al lix kutan; ut kikam sa’ tuqtuukilal.
Ut kik’ulman naq laj Koriantum kib’eek sa’ li kib’eek wi’ chaq lix yuwa’, ut kixyiib’ k’iila xninqal ru tenamit, ut kixk’anjela li k’a’ru chaab’il re lix tenamit sa’ chixjunil lix kutan.
Ut kik’ulman naq maak’a’eb’ li ralal xk’ajol toj reetal naq q’axal tiix.
Ut kik’ulman naq kikam li rixaqil, chi ak jun cient rik’in wiib’ chihab’ xyu’am.
Ut kik’ulman naq laj Koriantum kixk’ul choq’ rixaqil, sa’ xtiixilal, jun saaj tuq’ixq, ut ke’yo’la ralal ut xrab’in; jo’kan naq kiwan chi yo’yo toj reetal naq jun cient rik’in wiib’ roxk’aal chihab’ xyu’am.
Ut kik’ulman naq kiyo’la laj Kom choq’ ralal, ut laj Kom ki’awa’b’ejin sa’ xna’aj; ut ki’awa’b’ejin chiru b’eleeb’ roxk’aal chihab’, ut a’an kiyo’la laj Het choq’ ralal, ut ke’yo’la ajwi’ chik ralal ut xrab’in.
Ut eb’ li tenamit ak ke’xjek’i wi’chik rib’ chiru chixjunil lix b’een li ch’och’, ut ki’ok wi’chik chi wank jun li maa’usilal numtajenaq nim chiru lix b’een li ch’och’, ut laj Het ki’ok wi’chik chixjilosinkil rib’ rik’in li muqmuukil k’uub’anb’il na’leb’ re najter, re xsachb’al lix yuwa’.
Ut kik’ulman naq kirisi chaq lix yuwa’ sa’ lix k’ojarib’aal; xb’aan naq kixkamsi rik’in tz’aqal lix yok’leb’ ch’iich’, ut ki’awa’b’ejin sa’ xna’aj.
Ut ke’chal wi’chik profeet sa’ li ch’och’, chixyaab’asinkil li jalb’a-k’a’uxlej chiruheb’—naq tento te’xkawresi lix b’e li Qaawa’, malaj ut taachalq jun li majewank chiru lix b’een li ch’och’; relik chi yaal, taawanq jun nimla we’ej, sa’ li te’sache’q wi’, wi ink’a’ te’xjal xk’a’uxl.
A’b’anan eb’ li tenamit ink’a’ ke’xpaab’ li raatineb’ li profeet; ke’risiheb’ chaq b’an, ut junjunq reheb’ ke’xkut sa’eb’ li jul ut ke’xkanab’eb’ re te’oso’q.
Ut kik’ulman naq ke’xb’aanu chixjunil li k’a’aq re ru jo’ chanru lix taqlahom li rey, aj Het.
Ut kik’ulman naq ki’ok chi wank jun nimla we’ej chiru li ch’och’, ut eb’ li wankeb’ chi sa’ ke’ok chi sache’k chi q’axal sa’ junpaat xb’aan li we’ej, xb’aan naq maak’a’ li hab’ chiru lix b’een li ch’och’.
Ut ke’chal ajwi’ li k’anti’ wankeb’ xmay chiru lix b’een li ch’och’, ut ke’xkamsi rik’in xmay naab’al li tenamit.
Ut kik’ulman naq lix ketomqeb’ ke’ok chi eelelik chiruheb’ li k’anti’ wankeb’ xmay, sa’ xjayal li ch’och’ sa’ xtz’e li saq’e, a’an li ch’och’ aTzarahemla yeeb’il re xb’aaneb’ laj Nefita.
Ut kik’ulman naq ke’wan naab’al reheb’ li ke’oso’ sa’ li b’e; a’b’anan ke’wan junjunq li ke’eelelik sa’ li ch’och’ sa’ xjayal lix tz’e li saq’e.
Ut kik’ulman naq li Qaawa’ kixk’e naq eb’ li ak’anti’ ink’a’ chik te’xtaaqeheb’, naq te’xram b’an ru li b’e re naq ink’a’ te’ruuq chi nume’k li tenamit, re naq ani tixyal nume’k taat’ane’q xb’aaneb’ li k’anti’ wankeb’ xmay.
Ut kik’ulman naq eb’ li tenamit ke’xtaaqe lix b’eenikeb’ li xul, ut ke’xk’ux lix tib’eleb’ li ke’t’ane’ sa’ li b’e, toj reetal naq ke’xk’uxeb’ chixjunil.
Anajwan naq ke’ril li tenamit naq tento te’oso’q, ke’ok achixjalb’al xk’a’uxleb’ chirix lix maa’usilaleb’, ut chi elajink chiru li Qaawa’.
Ut kik’ulman naq chirix naq ake’xtuulanob’resi rib’ chi tz’aqal chiru li Qaawa’, a’an kixtaqla li hab’ chiru lix b’een li ch’och’; ut eb’ li tenamit ke’ok wi’chik chi chalk xyu’ameb’, ut ki’ok chi uuchink li ru che’ sa’eb’ li ch’och’ sa’ xnim li saq’e, ut sa’ chixjunileb’ li ch’och’ sa’ xsutam.
Ut li Qaawa’ kixk’ut chaq xwankil chiruheb’ sa’ xkolb’aleb’ chiru li we’ej.
Lix Hu laj Mormon a’an jun li loq’laj tz’iib’anb’il esil chirixeb’ li tenamit li ke’wan najter America ut kitz’iib’aman chiru perpookil ch’iich’.
A’aneb’ a’in junjunq li ki’isiik chaq wi’ li esilal:Eb’ lix Perel Ch’iich’ laj Nefi, ut wiib’ paay a’an: eb’ li perel ch’iich’ li kok’ ru ut eb’ li perel ch’iich’ li ninq ru.
Li xb’een, a’an na’aatinak chirix k’a’aq re ru re li musiq’ej, ut lix k’anjeleb’ ut lix k’utumeb’ li profeet, ut li xkab’ q’axal wi’chik naxye resil li k’a’ru yoo chi k’ulmank sa’eb’ li tenamit a’an ( Nefi :–).
Chirix b’an lix kutankil laj Mosiah, sa’eb’ li perel ch’iich’ li ninq ru wan ajwi’ li na’leb’ re li musiq’ej li nim xwankil.Eb’ lix Perel Ch’iich’ laj Mormon, b’ar wi’ laj Mormon kixk’os ru li k’a’ru wan sa’eb’ lix perel ch’iich’ laj Nefi li ninq ru, ut kixye k’iila aatin chirix.
Chiruheb’ li perel ch’iich’ a’in wan ajwi’ li esil kixtz’iib’a laj Mormon, ut junjunq aatin kixtiq laj Moroni li ralal.Eb’ lix Perel Ch’iich’ laj Eter, li neke’xye resileb’ laj Jaredita.
Li esil a’in kik’ose’ ru xb’aan laj Moroni, ut kixtiq ajwi’ junjunq aatin kixtz’iib’a a’an, ut kixch’utub’ li tz’iib’anb’il esil a’in rik’in li nimla esil, ut “lix Hu laj Eter” kixk’e choq’ xk’ab’a’.Eb’ li Perel Ch’iich’ Bronce ke’k’ame’ xb’aan lix tenamit laj Lehi naq ke’el chaq Jerusalen  chihab’ ma nayo’la li Kristo.
Sa’ a’an wan “ro’ichal xhu laj Moises, … ut jo’kan ajwi’ li resileb’ laj Judio tz’iib’anb’il chalen chaq sa’ xtiklajik, toj reetal … naq kitikla rawa’b’ejil laj Sedekias, li rey sa’ xb’een Juda; ut jo’kan ajwi’ lix profeetil aatineb’ li santil profeet” ( Nefi :–).
K’iila raqal isinb’il chaq sa’eb’ li perel ch’iich’ a’in, wan wi’ li raatin laj Isaias ut xkomoneb’ chik li profeet re li Santil Hu ut li moko wankeb’ ta sa’ li Santil Hu, neke’tawman sa’ lix Hu laj Mormon.Sa’ lix Hu laj Mormon wan o’laju raqal malaj jachal, hu ajwi’ neke’yehe’ re (ka’ajwi’ jun ink’a’), ut lix k’ihaleb’ k’eeb’il xk’ab’a’ jo’ chanru xk’ab’a’ li xb’eenil li kitz’iib’an re.
Li xb’een siir chi hu (waqib’ chi hu, li naraqe’ rik’in Omni) a’an li aatin sa’eb’ lix perel ch’iich’ laj Nefi li kok’ ru, chi jaltesinb’il ru.
Sa’ xyanq li hu Omni rik’in li hu Mosiah wan jun raqal, li Raatin laj Mormon xk’ab’a’.
Li jun raqal a’in naxjunaji li esil tz’iib’anb’il chiruheb’ li perel ch’iich’ li kok’ ru rik’in lix tz’iib’ahom laj Mormon k’osb’il wi’ ru li aatin sa’eb’ li perel ch’iich’ li ninq ru.Li jun siir q’axal nim, li natikla rik’in Mosiah ut naraqe’ rik’in lix wuq xch’ol Mormon, a’an lix tz’iib’ahom laj Mormon k’osb’il wi’ ru eb’ lix perel ch’iich’ laj Nefi li ninq ru.
Li jun siir sa’ roso’jik, li natikla rik’in lix waqxaq ch’ol li hu Mormon toj sa’ roso’jik li hu, tz’iib’anb’il xb’aan laj Moroni ralal laj Mormon, li kichoyok xtz’iib’ankil resil lix yu’am lix yuwa’, toja’ naq kixtz’iib’a chi k’osb’il ru li resileb’ laj Jaredita (a’an lix hu laj Eter), ut moqon kixtiq li aatin li nawb’il ru jo’ lix hu laj Moroni.Naq wan tana’  chihab’ xyo’lajik li Kristo, laj Moroni, a’an aj ch’otonel reheb’ li profeet aj yehol esil, kixk’e xtz’apb’al li loq’laj tz’iib’anb’il esil, ut kixmuq choq’ re li Qaawa’, re taak’ehe’q chi k’utmank sa’ roso’jik li kutan, jo’ chanru yeeb’il chi junxilaj xb’aan lix yaab’ xkux li Qaawa’ rik’in xtz’uumaleb’ re lix najter profeet.
Sa’  chihab’ xyo’lajik chaq li Kristo, laj Moroni, ak waklijenaq chik chi yo’yo, kirula’ani li Profeet aj Jose Smith ut moqon kixq’axtesi re li k’a’ru tz’iib’anb’il chiruheb’ li perel ch’iich’.Chirix lix k’uub’lajik li hu a’in: Li xb’eenil perel re xjolomil li aatin, li nachal xb’eenil chiru xperelil li k’a’ru wan sa’ li hu, ki’isiman chaq sa’ li perel ch’iich’ ut a’an ajwi’ jun raqal li santil tz’iib’ahom.
Lix tikib’ankileb’ li ch’ol sa’ li hu li moko tz’iib’anb’ileb’ ta sa’ cursiva, jo’ li wan sa’  Nefi ut sa’ Mosiah ch’ol , a’aneb’ ajwi’ xkomon li santil tz’iib’ahom.
Lix tikib’ankileb’ li ch’ol sa’ li hu li wankeb’ sa’ cursiva moko ke’el ta chaq sa’ li xb’eenil tz’iib’ahom a’ut wankeb’ choq’ jun li tenq’ sa’ li tzolok.Wan junjunq li aatin moko tz’aqal ta li tawb’il sa’ lix Hu laj Mormon li napuktesiman junxil sa’ Ingles.
Sa’ li jun puktesink a’in, k’uub’anb’il li aatin re tixk’am rib’ rik’in li hu kitz’iib’aman chi uq’ej naq maji’ napuktesiman, ut rik’in li puktesink kib’aanuman sa’ xtiklajik, li k’uub’anb’il xb’aan li Profeet aj Jose Smith.
 Ut anajwan k’ehomaq reetal, kik’ulman sa’ xtiklajik li xka’k’aal chihab’ rawa’b’ejileb’ laj raqol aatin sa’ xb’een lix tenamit laj Nefi, ki’ok chi wank jun li nimla ch’a’ajkilal sa’ xyanq lix tenamiteb’ laj Nefita.
Xb’aan naq k’ehomaq reetal, ak kikam laj aPahoran, ut xikenaq sa’ li b’e naxik wi’ chixjunil li ruchich’och’; jo’kan naq ki’ok chi wank jun li nimla wech’ok-ib’ chirix ani taak’uluq re li raqleb’aal aatin sa’ xyanqeb’ li as iitz’inb’ej, li ralaleb’ laj Pahoran.
Anajwan a’ineb’ xk’ab’a’ li ke’xyal ru re xk’ulb’al li raqleb’aal aatin, ut xb’aan wi’ ke’xwech’ rib’ li tenamit: laj Pahoran, laj Paanji, ut laj Pakumeni.
Anajwan maawa’eb’ a’in chixjunileb’ li ralal laj Pahoran (xb’aan naq k’iheb’), a’b’an a’ineb’ li ke’xyal ru re xk’ulb’al li raqleb’aal aatin; jo’kan naq ke’kana li tenamit chi jachjo ru sa’ oxib’ jachal.
A’b’anan kik’ulman naq laj Pahoran kixaqab’aak xb’aan axyaab’ xkux li tenamit re taawanq choq’ xb’eenil aj raqol aatin ut aj jolominel sa’ xb’een lix tenamit laj Nefi.
Ut kik’ulman naq laj Pakumeni, naq kiril naq ink’a’ kiru chixtawb’al li raqleb’aal aatin, a’an kixjunaji rib’ rik’in xyaab’ xkux li tenamit.
A’b’an k’ehomaq reetal, laj Paanji, ut li jun raqal chi tenamit li ke’ajok re naq taawanq a’an choq’ xjolomineleb’, kichal xjosq’il chi numtajenaq; jo’kan naq ok raj re chixq’unb’esinkil xch’ooleb’ li winq a’an chi wakliik sa’ po’resink ch’oolej rik’ineb’ li ras riitz’ineb’.
Ut naq ok raj re chixb’aanunkil a’in, k’ehomaq reetal, kik’ulman naq kichape’, ut kiraqe’ aatin chirix jo’ chanru xyaab’ xkux li tenamit, ut kiteneb’aak li kamk sa’ xb’een; xb’aan naq kixwaklesi chaq rib’ sa’ li po’resink ch’oolej, ut kixsik’ xsachb’al li aach’ab’aak wankeb’ wi’ li tenamit.
Anajwan naq eb’ li winq a’an li ke’ajok re naq taawanq choq’ xjolomineleb’ ke’ril naq teneb’anb’il li kamk sa’ xb’een, chi jo’kan ke’josq’o’, ut k’ehomaq reetal, ke’xtaqla jun aj Kixkumen xk’ab’a’, toj sa’ lix raqleb’aal aatin laj Pahoran, ut kixkamsi laj Pahoran naq chunchu sa’ xb’een li raqleb’aal aatin.
Ut a’an kitaaqeek xb’aaneb’ lix moos laj Pahoran; a’b’an k’ehomaq reetal, q’axal sa’ junpaat reelelik chaq laj Kixkumen, jo’kan naq maajun winq kiru chixtawb’al.
Ut a’an xko’o rik’ineb’ li ke’taqlan chaq re, ut ke’ok chixjunileb’ sa’ jun sumwank, relik chi yaal, ke’xxaqab’ aatin sa’ xk’ab’a’ laj Yiib’ahom reheb’ li maak’a’ roso’jik, naq maajun winq taayehe’q re xb’aaneb’ naq laj Kixkumen kikamsink chaq re laj Pahoran.
Jo’kan naq laj Kixkumen moko kinawe’ ta ru sa’ xyanq lix tenamit laj Nefi, xb’aan naq jaljo ru rilob’aal sa’ li kutan naq kixkamsi laj Pahoran.
Ut laj Kixkumen ut lix molam, li ke’ok sa’ sumwank rochb’een, ke’xjek’i rib’ sa’ xyanq li tenamit, jo’kan naq moko chixjunil ta ke’ru ta chi tawe’k; a’ut jo’ k’ihaleb’ li ke’tawe’ kiteneb’aak li akamk sa’ xb’eeneb’.
Ut anajwan k’ehomaq reetal, kixaqab’aak laj Pakumeni, jo’ chanru xyaab’eb’ xkux li tenamit, re taawanq choq’ aj raqol aatin ut aj jolominel sa’ xb’een li tenamit, re taa’awa’b’ejinq sa’ xna’aj laj Pahoran li ras; ut kiwan jo’ chanru xk’ulub’.
Ut chixjunil a’in kib’aanuman sa’ xka’k’aal chihab’ rawa’b’ejileb’ laj raqol aatin, ut kiwan xraqik a’an.
Ut kik’ulman sa’ li xb’een roxk’aal chihab’ rawa’b’ejileb’ laj raqol aatin, naq eb’ laj Lamanita ke’xch’utub’ chaq jun teep chi winq maak’a’ rajlankileb’, ut ke’xkawresiheb’ rik’in yok’leb’ ch’iich’, ut rik’in k’onk’ookil ch’iich’, ut rik’in tzimaj, ut rik’in roq tzimaj, ut rik’in xramb’al jolomej, ut rik’in xramb’al ru ch’oolej, ut rik’in li k’iila paay chi ramleb’, li jar raqal wan.
Ut ke’kub’e chaq wi’chik re te’ruuq chi ok sa’ pleet rik’ineb’ laj Nefita.
Ut jolominb’ileb’ xb’aan jun winq aj Koriantumr xk’ab’a’, ut a’an ralal xk’ajol laj Tzarahemla; ut risihom chaq rib’ sa’ xyanqeb’ laj Nefita; ut a’an jun winq nim ut kaw xmetz’ew.
Jo’kan naq lix reyeb’ laj Lamanita, aj Tubalot xk’ab’a’, ralal laj aAmmoron, kixk’oxla naq laj Koriantumr, rik’in naq a’an jun winq kaw xmetz’ew, taaruuq chi xaqliik chiruheb’ laj Nefita, rik’in xnimal xmetz’ew ut rik’in ajwi’ xnimal xna’leb’, jo’kan naq rik’in xtaqlankil aran, a’an tixtaw xwankil sa’ xb’eeneb’ laj Nefita— Jo’kan naq kireek’asiheb’ chi josq’o’k, ut kixch’utub’eb’ lix teep aj pleet, ut kixxaqab’ laj Koriantumr re taawanq choq’ xjolomineleb’, ut kixtaqla naq te’b’eeq taq’a sa’ li ch’och’ Tzarahemla re xpleetinkileb’ laj Nefita.
Ut kik’ulman naq sa’ xk’ab’a’ xnimal li wech’ok-ib’ ut xnimal li ch’a’ajkilal sa’ xjolomil li tenamit, naq moko tz’aqaleb’ ta laj k’aak’alenel ke’xkanab’ sa’ li ch’och’ Tzarahemla; xb’aan naq sa’ xch’ooleb’ a’an naq eb’ laj Lamanita maak’a’aqeb’ xch’ool chi ok sa’ xyi li ch’och’ re xpleetinkil li xnimal ru tenamit Tzarahemla.
A’b’anan kik’ulman naq laj Koriantumr koxb’eeq sa’ xjolomil lix k’iila teep, ut kichal sa’ xb’eeneb’ li wankeb’ sa’ li tenamit a’an, ut q’axal nim xseeb’al lix b’eenikeb’, jo’kan naq moko tz’aqal ta li hoonal choq’ reheb’ laj Nefita re xch’utub’ankileb’ lix teep aj pleet.
Jo’kan naq laj Koriantumr kixt’aneb’ laj k’aak’alenel chire rokeb’aal li tenamit, ut koxo’b’eeq sa’ li tenamit rochb’een chixjunil lix teep aj pleet, ut ke’xkamsi chixjunqaleb’ li ke’pleetink reheb’, jo’kan naq ke’reechani chixjunil li tenamit.
Ut kik’ulman naq laj Pakumeni, li kiwan choq’ xb’eenil aj raqol aatin, ki’eelelik chiru laj Koriantumr, toj chire xtz’akil li tenamit.
Ut kik’ulman naq laj Koriantumr kooxsak’ chiru li xaqxookil tz’ak, jo’kan naq kikam.
Ut chi jo’kan kiraqe’ xkutan laj Pakumeni.
Anajwan ut, naq kiril laj Koriantumr naq ak reechanihom li tenamit Tzarahemla, ut kiril naq ke’eelelik chaq laj Nefita chiruheb’, ut kamsinb’ileb’, ut chapb’ileb’, ut tz’apb’ileb’ sa’ tz’alam, ut naq ak xreechani li na’ajej q’axal kaw sa’ chixjunil li ch’och’, kichal xkawil xch’ool, jo’kan naq xik raj re chixpleetinkil chixjunil li ch’och’.
Anajwan ut moko kikana ta sa’ li ch’och’ Tzarahemla; koxb’eeq b’an rochb’een jun nimla teep aj pleet, toj sa’ xjayal li tenamit Naab’alil; xb’aan naq k’eek’o xch’ool chi xik ut chixteeb’al xb’e rik’in yok’leb’ ch’iich’, re taaruuq chireechaninkil li jar raqal chi ch’och’ sa’ xnim li saq’e.
Ut xb’aan naq kixk’oxla naq lix nimaleb’ xmetz’ew wan sa’ xyi li ch’och’, chi jo’kan koxb’eeq, ut ink’a’ kixk’e xhoonaleb’ re te’xch’utub’ rib’, ka’ajwi’ sa’eb’ li kok’ ch’uut; ut chi jo’ka’in ke’t’ane’ sa’ xb’eeneb’ ut ke’xt’aneb’ chi ch’och’.
A’b’an k’ehomaq reetal, lix b’eenik laj Koriantumr chiru xyi li ch’och’ kixk’e re laj Moronihah nimla wankilal sa’ xb’eeneb’, us ta k’a’jo’ xnimal rajlankileb’ laj Nefita li ke’kamsiik.
Xb’aan naq k’ehomaq reetal, laj Moronihah kixk’oxla naq eb’ laj Lamanita maak’a’aqeb’ xch’ool chi chalk sa’ xyi li ch’och’, naq te’xpleeti b’an eb’ li tenamit chixsutam sa’eb’ li nub’aal jo’ ke’xb’aanu chaq junxil; jo’kan naq laj Moronihah kixtaqla naq eb’ lix kawil teep aj pleet te’xk’uula xwankil sa’ xb’een li jar raqal a’an chi ch’och’ li wankeb’ chixsutam sa’eb’ li nub’aal.
A’b’an k’ehomaq reetal, eb’ laj Lamanita moko ke’xuwak ta jo’ chanru li rajom; ke’ok b’an sa’ xyi li ch’och’, ut ke’xchap li jolomil tenamit, a’an li tenamit Tzarahemla, ut yookeb’ chi b’eek chiruheb’ li jolomil raqal re li ch’och’, ut chixkamsinkileb’ li tenamit rik’in nimla kamsink, li winq jo’ ajwi’ li ixq ut kok’al, ut yookeb’ chireechaninkil k’iila tenamit ut k’iila kawil na’ajej.
A’ut naq laj Moronihah kixk’e reetal a’in, tikto kixtaqla laj Lehi rochb’een jun teep aj pleet chirix xsutameb’ re xramb’aleb’ naq maji’ neke’wulak sa’ li ch’och’ Naab’alil.
Ut jo’kan kixb’aanu, ut kixrameb’ chi maji’ neke’wulak sa’ li ch’och’ Naab’alil, ut ki’ok sa’ pleet rik’ineb’, jo’kan naq eb’ a’an ke’ok chixsutq’isinkil rib’ sa’ xjayal li ch’och’ Tzarahemla.
Ut kik’ulman naq laj Moronihah kixrameb’ ru sa’ xsutq’ijikeb’, ut ki’ok sa’ pleet rik’ineb’, jo’kan naq ki’ok choq’ jun pleet nahoyman wi’ li kik’ chi numtajenaq; relik chi yaal, ke’kamsiik naab’al, ut sa’ xyanq rajlankileb’ li kamenaq kitawman ajwi’ laj aKoriantumr.
Ut anajwan, k’ehomaq reetal, maab’ar ke’ru laj Lamanita chixsutq’isinkil rib’, moko sa’ xnim ta li saq’e chi moko sa’ xtz’e, chi moko sa’ releb’ li saq’e chi moko sa’ rokeb’aal, xb’aan naq sutsuukeb’ rix yalaq b’ar xb’aaneb’ laj Nefita.
Ut chi jo’kan laj Koriantumr kixtiikisiheb’ laj Lamanita sa’ xyiheb’ laj Nefita; jo’kan naq wankeb’ rub’el xwankileb’ laj Nefita, ut a’an ajwi’ kikamsiik, ut eb’ laj Lamanita ke’xq’axtesi rib’ sa’ ruq’eb’ laj Nefita.
Ut kik’ulman naq laj Moronihah kireechani wi’chik li tenamit Tzarahemla, ut kixkanab’ naq eb’ laj Lamanita li ke’chape’ chaq choq’ preex te’elq chaq sa’ li ch’och’ sa’ tuqtuukilal.
Ut chi jo’kan kiraqe’ li xb’een roxk’aal chihab’ rawa’b’ejileb’ laj raqol aatin.
 Ut kik’ulman naq kiwakli jun jachok-ib’ sa’ xyanq li tenamit, jo’kan naq ke’xjach rib’ chi ka’pak’al ut ke’xk’amatq xb’eheb’, ut ke’xkanab’ laj Nefi xjunes, naq wan chi xaqxo sa’ xyiheb’.
Ut kik’ulman naq laj Nefi kixchap xb’e sa’ xjayal li rochoch a’an, yoo chaq achixtz’ilb’al rix sa’ xch’ool li k’a’aq re ru kixk’ut chaq li Qaawa’ chiru.
Ut kik’ulman, naq yoo chi jo’kan chi k’oxlank sa’ xch’ool—ut k’a’jo’ xtawajik xch’ool xb’aan xmaa’usilal lix tenamiteb’ laj Nefita, lix muqmuukil k’anjel re q’ojyin, ut lix kamsihomeb’, ut lix poqlehomeb’, ut li k’iila paay chi maa’usilal—ut naq yoo chi jo’kan chixtz’ilb’al rix sa’ xch’ool, k’ehomaq reetal, kik’ulman naq kichal jun xyaab’ kuxej rik’in, ut kixye: Osob’tesinb’ilat, at Nefi, xb’aan li k’a’aq re ru xab’aanu, xb’aan naq ink’ehom reetal chan ru naq aink’a’ xatlub’ sa’ xch’olob’ankil li aatin, li kink’e aawe, chiru li tenamit a’in.
Ut ink’a’ kaxuwaheb’ ru, ut ink’a’ kasik’ baayu’am aajunes, kasik’ b’an li cwajom, ut xpaab’ankil intaqlahom.
Ut anajwan, xb’aan naq kab’aanu a’in chi ink’a’ nakatlub’ rik’in, k’e reetal, laa’in tatwosob’tesi chi junelik; ut tink’e xnimal aametz’ew rik’in aatin ut rik’in b’aanuhom, rik’in paab’aal ut rik’in k’anjel; relik chi yaal, jo’kan naq achixjunil li k’a’aq re ru taab’aanumanq aawe jo’ chanru laa bwaatin, xb’aan naq laa’at cink’a’ taapatz’ li moko naxk’am ta rib’ rik’in li rajom inch’ool.
K’e reetal, laa’at aj Nefi, ut laa’in li Dios.
K’e reetal, ninch’olob’ chawu chiru rilob’aaleb’ lin anjel, naq laa’at taawanq aawankil sa’ xb’een li tenamit a’in, ut taasak’ li ch’och’ rik’in awe’ej, ut rik’in yajel, ut rik’in sachok, jo’ chanru xmaa’usilaleb’ li tenamit a’in.
K’e reetal, nink’e wankilal aawe, naq yalaq k’a’ru ataatz’ap sa’ ruchich’och’ tz’aptz’ooq sa’ choxa, ut yalaq k’a’ru taahit sa’ ruchich’och’ hitb’ilaq sa’ choxa; ut chi jo’kan taawanq aawankil sa’ xyanq li tenamit a’in.
Ut chi jo’kan, wi taaye re li santil ochoch a’in naq jachb’ilaq sa’ xyi, taab’aanumanq.
Ut wi taaye re li atzuul a’in, Chat-uq’e’q, ut chatkanaaq chi helho, taab’aanumanq.
Ut k’e reetal, wi taaye naq li Dios tixsak’ li tenamit a’in, taak’ulmanq.
Ut anajwan k’e reetal, nakatintaqla, naq tatxik ut taach’olob’ chiru li tenamit a’in, naq jo’ka’in naxye li Qaawa’ Dios, li Nimajwal: Wi ink’a’ nekejal eek’a’uxl, texsak’e’q, toj reetal ajwi’ li asache’k.
Ut k’ehomaq reetal, kik’ulman anajwan naq chirix naq li Qaawa’ kixye li aatin a’in re laj Nefi, a’an kixaqli ut moko xko’o ta sa’ rochoch a’an; kisutq’i b’an rik’ineb’ li jar tuub’ chi tenamit li jek’inb’ileb’ chiru lix b’een li ch’och’, ut ki’ok chixch’olob’ankil chiruheb’ li raatin li Qaawa’ li kiyehe’ chaq re, chirix lix sachlijikeb’ wi ink’a’ te’xjal xk’a’uxl.
Anajwan k’ehomaq reetal, us ta nimla sachb’a-ch’oolej a’an li kixb’aanu chaq laj Nefi naq kixye reheb’ chirix xkamik li xb’eenil aj raqol aatin, ke’xkawob’resi li raameb’ ut ink’a’ ke’ab’in chiru li raatin li Qaawa’.
Jo’kan naq laj Nefi kixch’olob’ chiruheb’ li raatin li Qaawa’, ut kixye: Wi ink’a’ nekejal eek’a’uxl, jo’ka’in naxye li Qaawa’, texsak’e’q toj reetal ajwi’ li sache’k.
Ut kik’ulman naq chirix naq laj Nefi kixch’olob’ li aatin chiruheb’, k’ehomaq reetal, toj ke’xkawob’resi li raameb’ ut ink’a’ ke’raj ab’ink chiru li raatin; jo’kan naq ke’xhob’, ut ke’xsik’ xk’eeb’al li ruq’ sa’ xb’een re te’xtz’ap sa’ tz’alam.
A’b’an k’ehomaq reetal, kiwan lix wankil li Dios rik’in, ut ink’a’ ke’ru chixchapb’al re xtz’apb’al sa’ tz’alam, xb’aan naq kik’ame’ xb’aan li Musiq’ej ut ki’isiik chaq sa’ xyiheb’.
Ut kik’ulman naq chi jo’kan xko’o sa’ li Musiq’ej, sa’ li junjunq ch’uut chi tenamit, chixch’olob’ankil li raatin li Dios, toj reetal naq kixch’olob’ ajwi’ chiruheb’ chixjunil, malaj kixtaqla chaq sa’ xyanqeb’ chixjunil li tenamit.
Ut kik’ulman naq ink’a’ ke’raj ab’ink chiru li raatin; ut ki’ok chi wank li wech’ok-ib’, jo’kan naq ke’wan chi jachjookeb’ rib’ ut ke’ok chixkamsinkil rib’ chirib’ileb’ rib’ rik’in li yok’leb’ ch’iich’.
Ut chi jo’kan kiraqe’ li xjunlaju xkaak’al chihab’ rawa’b’ejileb’ laj raqol aatin sa’ xb’een lix tenamit laj Nefi.
 Ut anajwan kik’ulman naq sa’ li xkab’laju xkaak’al chihab’ rawa’b’ejileb’ laj raqol aatin, naq ke’niman li wech’ok-ib’, jo’kan naq ke’wan li pleet chiru chixjunil li ch’och’ sa’ xyanq chixjunil lix tenamit laj Nefi.
Ut a’an li amuqmuukil molam a’in chi aj elq’ li ke’b’aanunk re li k’anjel a’in re sachok ut maa’usilal.
Ut kikana li pleet a’in chiru chixjunil li chihab’ a’an, ut sa’ li roxlaju xkaak’al chihab’ kikana ajwi’.
Ut kik’ulman naq sa’ li chihab’ a’in laj Nefi ki’elajin chiru li Qaawa’, ut kixye: At Qaawa’, maakanab’ naq li tenamit a’in taasache’q rik’in yok’leb’ ch’iich’; chiwanq b’an at Qaawa’, jun awe’ej sa’ li ch’och’, re reek’asinkileb’ xch’ool chixjultikankil li Qaawa’ lix Dios, ut maare te’xjal xk’a’uxl ut te’sutq’iiq aawik’in.
Ut jo’kan kib’aanuman, jo’ chanru li raatin laj Nefi.
Ut kiwan jun nimla we’ej sa’ xb’een li ch’och’, sa’ xyanq chixjunil lix tenamit laj Nefi.
Ut chi jo’kan sa’ li xkaalaju xkaak’al chihab’ toj yoo li we’ej, ut kiraqe’ li k’anjel re sachok rik’in li yok’leb’ ch’iich’, a’b’an kiraho’ rik’in we’ej.
Ut li k’anjel a’in re sachok toj kiwan ajwi’ sa’ li ro’laju xkaak’al chihab’.
Xb’aan naq kisak’e’ li ch’och’ jo’kan naq kichaqik, ut ink’a’ kiruuchini li iyaj nak’uxman sa’ xq’ehil li iyaj; ut chixjunil li ch’och’ kisak’e’, sa’ xyanqeb’ ajwi’ laj Lamanita jo’ ajwi’ sa’ xyanqeb’ laj Nefita, jo’kan naq ke’sak’e’ toj reetal naq ke’kam chi mil sa’eb’ li jar raqal chi ch’och’ li q’axaleb’ aj maak.
Ut kik’ulman naq eb’ li tenamit ke’ril naq oso’keb’ re xb’aan we’ej, ut ki’ok chi ajultiko’k reheb’ li Qaawa’ lix Dios; ut ki’ok chi jultiko’k reheb’ li raatin laj Nefi.
Ut eb’ li tenamit ke’ok chi tz’aamank chiru xb’eenileb’ lix raqol aatin ut lix jolomineleb’, naq te’xye re laj Nefi: K’e reetal, naqanaw naq laa’at jun winq re li Dios, ut chi jo’kan chat-elajinq chiru li Qaawa’ li qaDios naq tixsutq’isi chaq sa’ qab’een li we’ej a’in, re naq ink’a’ taatz’aqloq ru chixjunil li aaatin kaye chirix qasachlijik.
Ut kik’ulman naq eb’ laj raqol aatin ke’xye re laj Nefi, jo’ chanru li aatin li tz’aamanb’il.
Ut naq kiril laj Nefi naq eb’ li tenamit ke’xjal chaq xk’a’uxleb’ ut ke’xtuulanob’resi rib’ rik’in q’es ruhil t’ikr, kik’ulman naq ki’elajin wi’chik chiru li Qaawa’, ut kixye: At Qaawa’, k’e reetal, li tenamit a’in xjal xk’a’uxl; ut ke’xmesu sa’ xyanqeb’ li jun molam re aj Gadianton jo’kan naq oso’jenaqeb’ a’an, ut ke’xmuq sa’ ch’och’ lix muqmuukil k’uub’anb’il na’leb’eb’.
Anajwan, at Qaawa’, xb’aan a’in lix tuulanileb’ xch’ool ma taasutq’isi chaq taxaq laa josq’il, ut taakanab’ chi ch’anaak aajosq’il rik’in lix sachlijikeb’ li winq a’an aj maak li ak kasach.
At Qaawa’, ma taasutq’isi chaq taxaq aajosq’il, relik chi yaal, laa nimla josq’il, ut taak’e taxaq xraqik li we’ej a’in sa’ li ch’och’.
At Qaawa’, ma tat-ab’inq taxaq chiwu, ut taak’e chi b’aanumank jo’ chanru li waatin, ut chaataqla li ahab’ chiru lix b’een li ch’och’, re naq a’an taaruuchini li ruuchinihom, ut li iyaj nak’uxman sa’ xq’ehil li iyaj.
At Qaawa’, kat-ab’in chiru li awaatin naq kinye, Chiwanq we’ej, re naq taa’oso’q li rahob’tesiik xb’aan li yok’leb’ ch’iich’; ut ninnaw naq tat-ab’inq, sa’ li kutan ajwi’ a’in, chiru li waatin, xb’aan naq laa’at kaye naq: Wi eb’ li tenamit a’in te’xjal xk’a’uxl tinkoleb’ xyu’am.
Relik chi yaal, at Qaawa’, ut nakawil naq ke’xjal xk’a’uxl, xb’aan li we’ej ut li yajel ut li sache’k li xchal reheb’.
Ut anajwan, at Qaawa’, ma taasutq’isi chaq aajosq’il, ut taayal wi’chik ma te’k’anjelaq chawu?
Ut wi jo’kan, at Qaawa’, taaruuq taawosob’tesiheb’ jo’ chanru laa waatin li kaye.
Ut kik’ulman naq sa’ li xwaqlaju xkaak’al chihab’ li Qaawa’ kixsutq’isi chaq lix josq’il sa’ xb’een li tenamit, ut kixk’e chi t’ane’k li ahab’ sa’ xb’een li ch’och’, jo’kan naq kiruuchini li ruuchinihom sa’ xq’ehil li uuchink.
Ut kik’ulman naq kiruuchini li iyaj nak’uxman sa’ xq’ehil li iyaj.
Ut k’ehomaq reetal, eb’ li tenamit ke’saho’ xch’ool ut ke’xnima xloq’al li Dios, ut kinujak chixjunil lix b’een li ch’och’ rik’in saho’k ch’oolej; ut ink’a’ chik ke’xsik’ xsachb’al laj Nefi; ke’xk’oxla b’an jo’ animla profeet, ut jun winq re li Dios, li wan xnimal xwankil ut wankilal k’eeb’il re xb’aan li Dios.
Ut k’ehomaq reetal, laj Lehi, li riitz’in, moko q’axb’il ta ru xb’aan a’an chi yal ta ajun miin raqal chirix li k’a’aq re ru re li tiikilal.
Ut chi jo’kan kik’ulman naq lix tenamit laj Nefi ke’ok wi’chik chi usaak sa’ li ch’och’, ut chixkab’lankil lix sachenaqil na’ajeb’, ut ke’ok chi k’ihank ut chi jek’imank, toj reetal naq ke’xnujob’resi chixjunil lix b’een li ch’och’, sa’ xjayal lix nim li saq’e jo’ ajwi’ sa’ xjayal lix tz’e, chalen sa’ li palaw sa’ rokeb’ saq’e toj sa’ li palaw sa’ releb’.
Ut kik’ulman naq li xwaqlaju xkaak’al chihab’ kiraqe’ sa’ tuqtuukilal.
Ut li xwuqlaju xkaak’al chihab’ kitikla sa’ tuqtuukilal; ut li aiglees kijek’iman chiru xb’een chixjunil li ch’och’, ut lix k’ihaleb’ li tenamit, laj Nefita jo’eb’ ajwi’ laj Lamanita, ke’wan sa’ li iglees, ut numtajenaq nim li tuqtuukilal ke’wan wi’ sa’ li ch’och’, ut chi jo’kan kiraqe’ li xwuqlaju xkaak’al chihab’.
Ut ke’wan ajwi’ sa’ tuqtuukilal sa’ li xwaqxaqlaju xkaak’al chihab’, ka’ajwi’ naq kiwan junjunq li wech’ok-ib’ chirixeb’ li jar raqal chi tzol’leb’ li kik’ojob’aak chaq xb’aaneb’ li profeet.
Ut sa’ li xb’elelaju xkaak’al chihab’ ki’ok chi wank naab’al li wech’ij-ib’.
A’b’anan kik’ulman naq laj Nefi ut laj Lehi, ut naab’al reheb’ lix komon li neke’xnaw chirix li jar raqal chi tzol’leb’ li tz’aqal yaaleb’, xb’aan naq k’iila na’leb’ anak’utb’esiik chiruheb’ chi wulaj wulaj, jo’kan naq ke’jultikan aatin chiruheb’ li tenamit, ut chi jo’kan ke’xk’e xraqik lix wech’ihomeb’ sa’ li chihab’ ajwi’ a’an.
Ut kik’ulman naq sa’ li xkaak’al chihab’ rawa’b’ejileb’ laj raqol aatin sa’ xb’een lix tenamit laj Nefi, wan junjunq rajlankileb’ li ke’risi chaq rib’ rik’in lix tenamit laj Nefi, li jarub’aq chihab’ chaq xq’axonikeb’ rik’ineb’ laj Lamanita, ut ke’xk’ul sa’ xb’eeneb’ xk’ab’a’eb’ laj Lamanita, ut jo’kan ajwi’ junjunq rajlankileb’ li tz’aqal ralal xk’ajoleb’ laj Lamanita, li eek’asinb’ileb’ chi josq’o’k xb’aaneb’, malaj xb’aaneb’ a’an li ke’risi chaq rib’, jo’kan naq ke’xtikib’ jun li pleet rik’ineb’ li ras riitz’in.
Ut ke’xb’aanu li kamsink ut li poqlenk, toja’ ut naq neke’xsutq’isi rib’ sa’eb’ li tzuul, ut sa’ li yamyookil ch’och’ ut li muqmuukil na’ajej, ut ke’xmuq rib’ re naq ink’a’ ke’ru chi tawe’k, ut wulaj wulaj neke’xk’ul xtiqb’al ru li rajlankileb’, a’ yaal jo’ chanru wankeb’ li neke’risi chaq rib’ ut neke’xik rik’ineb’.
Ut chi jo’kan chirix xnumikeb’ li kutan, relik chi yaal, chirix xnumikeb’ moko naab’al ta chihab’, ke’ok choq’ jun molam chi aj elq’ numtajenaq nim, ut ke’xsik’ chaq chixjunil lix muqmuukil k’uub’anb’il na’leb’ laj Gadianton, ut chi jo’kan ke’ok choq’ aj elq’ re laj Gadianton.
Anajwan k’ehomaq reetal, eb’ laj elq’ a’in k’a’jo’ li po’ok ke’xb’aanu, relik chi yaal, nimla sachok sa’ xyanq lix tenamit laj Nefi, ut sa’ xyanq ajwi’ lix tenamiteb’ laj Lamanita.
Ut kik’ulman naq ki’ajman ru naq taak’ehe’q xraqik li k’anjel a’in re sachok; jo’kan naq ke’xtaqla jun teep chi winq aj pleet kaweb’ xmetz’ew sa’ li yamyookil ch’och’ ut sa’ xb’eeneb’ li tzuul re xsik’inkil li molam a’in chi aj elq’, ut re xsachb’aleb’.
A’b’an k’ehomaq reetal, kik’ulman naq sa’ li chihab’ ajwi’ a’an ke’sutq’isiik wi’chik chirix, toj sa’ xch’och’eb’ a’an.
Ut chi jo’kan kiraqe’ li xkaak’al chihab’ rawa’b’ejileb’ laj raqol aatin sa’ xb’een lix tenamit laj Nefi.
Ut kik’ulman naq sa’ xtiklajik li xb’een ro’k’aal chihab’ xkoheb’ wi’chik chixpleetinkil li molam a’in chi aj elq’, ut ke’xsach naab’al; ut ke’ula’aniik ajwi’ rik’in naab’al li sache’k.
Ut jun sut chik ke’mine’ ru chi elk chaq sa’ li yamyookil ch’och’ ut sa’eb’ li tzuul toj sa’ xch’och’eb’ a’an, xb’aan naq numtajenaq nim rajlankileb’ laj elq’ a’an li neke’wanje’ sa’eb’ li tzuul ut sa’ li yamyookil ch’och’.
Ut kik’ulman naq chi jo’kan kiraqe’ li jun chihab’ a’in.
Ut eb’ laj elq’ toj ke’tam ut ke’niman xmetz’ew, jo’kan naq ke’xnima rib’ chiru anchal li teepeb’ aj pleet reheb’ laj Nefita, ut reheb’ ajwi’ laj Lamanita, ut xb’aaneb’ a’an kichal nimla xiw sa’ xb’een chixjunil li tenamit chiru chixjunil lix b’een li ch’och’.
Relik chi yaal, xb’aan naq ke’rula’ani k’iila raqal re li ch’och’, ut ke’xb’aanu nimla sachok reheb’; relik chi yaal, ke’xkamsi naab’al, ut wankeb’ chik li ke’xk’am chi preexil sa’ li yamyookil ch’och’, relik chi yaal, ut q’axal wi’chik li rixqilaleb’ ut lix kok’aleb’.
Anajwan li nimla rahilal a’in, li kichal sa’ xb’eeneb’ li tenamit xb’aan xmaa’usilaleb’, kireek’asiheb’ wi’chik xch’ool chixjultikankil li Qaawa’ lix Dios.
Ut chi jo’kan kiraqe’ li xb’een ro’k’aal chihab’ rawa’b’ejileb’ laj raqol aatin.
Ut sa’ li xkab’ ro’k’aal chihab’ ke’ok wi’chik chi asachk sa’ xch’ooleb’ li Qaawa’ lix Dios.
Ut sa’ li rox ro’k’aal chihab’ ke’ok chi kawuk sa’ li maa’usilal.
Ut sa’ li xkaa ro’k’aal chihab’ ink’a’ ke’xtuqub’ li b’e wankeb’ wi’.
Ut kik’ulman naq sa’ li ro’ ro’k’aal chihab’ k’a’jo’ wi’chik naq ke’ok chi nimank sa’ xq’etq’etileb’, ut xmaa’usilaleb’, ut chi jo’kan yookeb’ wi’chik chi q’ano’k choq’ re li sache’k.
Ut chi jo’kan kiraqe’ li ro’ ro’k’aal chihab’.
 Ut chi jo’kan naru naqak’e reetal chanru xmajelaleb’, ut chanru ajwi’ na’eek’asiman xch’ooleb’ li ralal xk’ajoleb’ li winq; relik chi yaal, naru naqil naq li Qaawa’ rik’in xnimal lix chaab’ilal maak’a’ roso’jik narosob’tesiheb’ ut anaxk’e chi usaak li ani bneke’xkanab’ rib’ chiru.
Relik chi yaal, ut naru naqil sa’ li kutan ajwi’ naq naxk’e chi usaak lix tenamit, relik chi yaal, rik’in xtamikeb’ lix ch’och’, lix ketomqeb’ ut lix teepeb’ chi xul, ut rik’in oor, ut rik’in plaat, ut rik’in k’iila paay li k’a’ru terto xtz’aq, li junjunq paay ut xyiib’ankil wan; rik’in xkolb’aleb’ xyu’am, ut xkolb’aleb’ chaq sa’ ruq’eb’ li xik’ neke’ilok reheb’; rik’in xq’unob’resinkil xch’ooleb’ li xik’ neke’ilok reheb’, re naq ink’a’ te’ok sa’ pleet rik’ineb’; relik ut chi yaal, rik’in xb’aanunkil chixjunil li k’a’aq re ru choq’ re xchaab’ilal ut xsahil xch’ool lix tenamit; relik chi yaal, a’an ajwi’ li kutan naq aneke’xkawob’resi li raameb’, ut neke’sach sa’ xch’ool li Qaawa’ lix Dios, ut bneke’xyeq’i li Santil Dios rub’el roqeb’—relik chi yaal, ut a’in xb’aan xmaak’a’il xch’a’ajkilaleb’, ut li usaak chi numtajenaq nim li neke’xk’ul.
Ut chi jo’kan naqil naq wi li Qaawa’ ink’a’ anaxq’useb’ lix tenamit rik’in k’iila ch’a’ajkilal, relik chi yaal, wi ink’a’ narula’aniheb’ rik’in kamk ut rik’in nimla xiw, ut rik’in we’ej ut rik’in li k’iila paay chi yajel, a’an ink’a’ btaajultiko’q reheb’.
Aay, k’a’jo’ xmajelal xna’leb’eb’, ut k’a’jo’ xjo’maajo’ileb’, ut k’a’jo’ xmaa’usilaleb’, ut rajtzahileb’, ut k’a’jo’ axseeb’aleb’ li ralal xk’ajoleb’ li winq chixb’aanunkil li maa’usilal, ut k’a’jo’ naq timileb’ chixb’aanunkil li chaab’il; relik chi yaal, k’a’jo’ xseeb’aleb’ chi ab’ink chiru raatin li maa’us, ut chixk’eeb’aleb’ bxch’ool chirix li jo’maajo’il k’a’aq re ru re li ruchich’och’!
Relik chi yaal, k’a’jo’ xseeb’aleb’ chi taqsiik sa’ li aq’etq’eetil; relik chi yaal, k’a’jo’ xseeb’aleb’ chixnimankil rib’ xjunes, ut chixb’aanunkil k’iila paay li k’a’ru maa’usilal, ut k’a’jo’ naq timileb’ chi jultiko’k reheb’ li Qaawa’ lix Dios, ut chixk’eeb’aleb’ xxik chirab’inkil li na’leb’ naxk’e, relik chi yaal, k’a’jo’ naq timileb’ chi bb’eek sa’ xb’ehil li chaab’il na’leb’!
K’ehomaq reetal, ink’a’ neke’raj naq li Qaawa’ lix Dios, li akiyo’ob’tesink chaq reheb’, btaataqlanq ut taa’awa’b’ejinq sa’ xb’eeneb’; us ta nim xchaab’ilal ut ruxtaan choq’ reheb’, neke’xk’ul chi yal jo’maajo’ li na’leb’ naxk’e, ut ink’a’ neke’raj naq taawanq a’an chi k’amok b’e chiruheb’.
Aay, k’a’jo’ axmaak’a’ileb’ li ralal xk’ajoleb’ li winq; relik chi yaal, moko wankeb’ ta xwankil yal ta jo’ lix poqsil li ch’och’.
Xb’aan naq k’ehomaq reetal, lix poqsil li ch’och’ nanume’ chi junpak’al ut chi junpak’al chik, re xjachb’al rib’ sa’ xyi, naq taqlanb’il xb’aan li qanimla Dios li junelik nawan.
Relik chi yaal, k’ehomaq reetal naq rik’in xyaab’ xkux a’an, li tzuul ut li b’ool neke’chiq’chot ut aneke’hiikan.
Ut rik’in axwankil lix yaab’ xkux neke’kana chi jorb’il, ut neke’ch’anaak ru, relik chi yaal, chanchan ajwi’ jun ru taq’a.
Relik chi yaal, rik’in xwankil lix yaab’ xkux nachiq’ok achixjunil li ch’och’; Relik chi yaal, rik’in xwankil lix yaab’ xkux, nachiiq’an li k’ojob’anb’il wi’, toj tz’aqal sa’ xyi.
Relik chi yaal, wi ut a’an tixye re li ruchich’och’—Chatnume’q—nanumsiik.
Relik chi yaal, wi a’an tixye re li aruchich’och’—bTatsutq’iiq chawix, re ctaanajto’q ru li kutan chiru k’iila hoonal—nab’aanuman; Ut chi jo’kan, jo’ chanru li raatin li ruchich’och’ nasutq’i chirix, ut chiru li winq chanchan naq ink’a’ nab’eek li saq’e; relik chi yaal, ut k’ehomaq reetal, jo’kan wan; xb’aan naq ch’olch’o naq a’an li ruchich’och’ li nab’eek, ut ink’a’ li saq’e.
Ut k’ehomaq ajwi’ reetal, wi a’an tixye re axha’il li nimla chamal ha’—bchatchaqiq—nab’aanuman.
K’ehomaq reetal, wi a’an naxye re li tzuul a’in—Chattaqsiiq, ut achatnume’q ut chatt’ane’q sa’ xb’een li tenamit a’an re taamuqmanq—k’ehomaq reetal nab’aanuman.
Ut k’ehomaq reetal, wi jun li winq atixmuq jun b’ihomal sa’ li ch’och’, ut li Qaawa’ tixye—bChimajewaaq a’an, xb’aan xmaa’usilal li xmuquk chaq re—k’ehomaq reetal, namajewaak.
Ut wi li Qaawa’ tixye—Chatmajewaaq, re naq maajun winq taatawoq aawe chalen chaq sa’ li kutan a’in toj chi junelik—k’ehomaq reetal, maajun winq nak’uluk re chalen chaq sa’ li kutan a’in toj chi junelik.
Ut k’ehomaq reetal, wi li Qaawa’ tixye re jun li winq—Xb’aan laa maa’usilal, tatmajewaaq chi junelik—taab’aanumanq.
Ut wi li Qaawa’ tixye—Xb’aan aamaa’usilal tat-isiiq chaq chiwu—tixk’e chi uxmank chi jo’kan.
Ut rahilal sa’ xb’een li ani aj-e tixye a’in, xb’aan naq taa’uxmanq re li taa’ajoq re xb’aanunkil li maa’usilal, ut ink’a’ naru nakole’ a’an; jo’kan ut, xb’aan a’in, re naq taaruuq te’kole’q li winq, xch’olob’aman li jalb’a-k’a’uxlej.
Jo’kan ut, osob’tesinb’ileb’ li te’xjal xk’a’uxl ut te’ab’inq chiru xyaab’ xkux li Qaawa’ lix Dios; xb’aan naq a’aneb’ a’in li ate’kole’q.
Ut li Dios chixk’ehaq, sa’ xnimal lix tz’aqalil ru, naq te’k’ame’q li winq sa’ li jalb’a-k’a’uxlej ut li chaab’il k’anjel, re naq taaruuq te’k’ojob’aaq wi’chik sa’ li usilal choq’ reeqaj li ausilal, jo’ chanru xk’anjeleb’.
Ut nawaj raj naq chixjunileb’ li winq te’ruuq chi kole’k.
A’b’anan naqil chi tz’iib’anb’il naq sa’ li xnimal ru ut roso’jikil kutan te’wanq ani li te’isiiq chaq, relik chi yaal, li te’tz’eqe’q chaq chiru li Qaawa’; Relik chi yaal, li te’k’ehe’q sa’ jun wanjik re rahilal maak’a’ roso’jik, re xtz’aqob’resinkil ru li aatin li naxye: Eb’ li ke’b’aanunk re li us te’wanq lix ayu’am li junelik taakanaaq; ut eb’ li ke’b’aanunk re li ink’a’ us te’wanq lix btojb’a-maak li junelik taakanaaq.
Ut jo’kan naq wan.
Amen.
 Ut anajwan kik’ulman sa’ li xwaq ro’k’aal chihab’, eb’ laj Nefita toj ke’kana sa’ li maa’usilal, relik chi yaal, sa’ nimla maa’usilal, a’ut eb’ laj aLamanita ke’xk’e x’anchalil xch’ool chixpaab’ankil lix taqlahom li Dios, jo’ chanru lix chaq’rab’ laj Moises.
Ut kik’ulman naq sa’ li chihab’ a’in kiwan jun aj Samuel, aj Lamanita, kik’ulun sa’ li ch’och’ Tzarahemla, ut ki’ok chi jultikank aatin chiruheb’ li tenamit.
Ut kik’ulman naq kixjultika, chiru k’iila kutan, li jalb’a-k’a’uxlej chiruheb’ li tenamit, ut eb’ a’an ke’risi chaq, ut ok raj re chi sutq’iik sa’ xch’och’ a’an.
A’ut k’ehomaq reetal, lix yaab’ xkux li Qaawa’ kichal rik’in, naq taasutq’iiq wi’chik, ut tixch’olob’ jo’ profeet chiruheb’ li tenamit jo’ k’ihal li k’a’ru taa’ok sa’ axch’ool.
Ut kik’ulman naq ink’a’ ke’xkanab’ naq taa’ok sa’ li tenamit, jo’kan naq xko’o ut kitaqe’ sa’ xb’een lix xaqxookil tz’ak, ut kixye’ li ruq’ ut kixjap re chi kaw xyaab’ xkux, ut kixch’olob’ jo’ profeet chiru li tenamit jo’ k’ihal li k’a’ru kixk’e li Qaawa’ sa’ xch’ool.
Ut kixye reheb: K’ehomaq reetal, laa’in, aj Samuel, jun aj Lamanita, ninye li raatin li Qaawa’ li naxk’e sa’ inch’ool; ut k’ehomaq reetal, xk’e sa’ inch’ool naq tinye re li tenamit a’in naq li yok’leb’ ch’iich’ re li raqb’a-aatin wan chi taqsinb’il sa’ xb’een li tenamit a’in; ut moko taanume’q ta kaahib’ cient chihab’ chi ink’a’ taat’ane’q li ayok’leb’ ch’iich’ re li raqb’a-aatin sa’ xb’een li tenamit a’in.
Relik chi yaal, li nimla asache’k na’oyb’enink re li tenamit a’in, ut taachalq chi yaal sa’ xb’een li tenamit a’in, ut maak’a’ naru chixkolb’al li tenamit a’in, ka’ajwi’ li jalb’a-k’a’uxlej ut xpaab’ankil li Qaawa’ Jesukristo, li taachalq chi yaal sa’ li ruchich’och’, ut tixk’ul k’iila rahilal ut taakamsiiq choq’ re lix tenamit.
Ut k’ehomaq reetal, jun ax’anjel li Qaawa’ kixch’olob’ chiwu, ut kixk’am bsahil esilal sa’ waam.
Ut k’ehomaq reetal, kintaqlaak eerik’in re xch’olob’ankil ajwi’ cheru laa’ex, re texruuq chixk’ulb’al li sahil esilal; a’b’anan ink’a’ keraj ink’ulb’al.
Jo’kan ut, jo’ka’in naxye li Qaawa’: Xb’aan xkawil raameb’ lix tenamiteb’ laj Nefita, wi ink’a’ neke’xjal xk’a’uxl laa’in tinwisi chaq li waatin sa’ xyanqeb’, ut atinwisi chaq lin Musiq’ rik’ineb’, ut moko tinkuyeb’ ta chik, ut tinsutq’isi xch’ooleb’ li ras riitz’ineb’ re naq xik’ te’rileb’.
Ut moko taanume’q ta akaahib’ cient chihab’ chi maji’ nink’eheb’ chi sak’e’k; relik chi yaal, tinwula’aniheb’ rik’in li yok’leb’ ch’iich’ ut rik’in we’ej ut rik’in yajel.
Relik chi yaal, tinwula’aniheb’ sa’ xnimal injosq’il, ut te’wanq xkomoneb’ li axkaa tasal tenamit li toj te’wanq chi yo’yo, sa’ xyanqeb’ li xik’ neke’ilok eere, re te’ril eesachlijik chi junajwa; ut taachalq a’in chi yaal wi ink’a’ nekejal eek’a’uxl, chan li Qaawa’; ut eb’ li wankeb’ sa’ li xkaa tasal tenamit te’rula’ani eesachlijik.
A’b’anan wi nekejal eek’a’uxl ut anekexsutq’i rik’in li Qaawa’ lee Dios laa’in tinwisi chaq lin josq’il, chan li Qaawa’; relik chi yaal, jo’ka’in naxye li Qaawa’, osob’tesinb’ileb’ li te’xjal xk’a’uxl ut te’sutq’iiq wik’in, a’b’an rahilal sa’ xb’een li ani ink’a’ naxjal xk’a’uxl.
Relik chi yaal, arahilal sa’ xb’een li nimla tenamit a’in Tzarahemla; xb’aan naq k’ehomaq reetal, a’an xb’aaneb’ li tiikeb’ xch’ool naq kolb’il; relik chi yaal, rahilal sa’ xb’een li nimla tenamit a’in, xb’aan naq nink’e reetal, chan li Qaawa’, naq wankeb’ naab’al, relik chi yaal, lix k’ihal li nimla tenamit a’in, li te’xkawob’resi li raam chiwix, chan li Qaawa’.
A’b’an osob’tesinb’ileb’ li te’xjal xk’a’uxl, xb’aan naq eb’ a’an teb’inkol xyu’am.
A’ut k’ehomaq reetal, wi ta maawa’ xb’aaneb’ li tiikeb’ xch’ool li wankeb’ sa’ li nimla tenamit a’in, k’ehomaq reetal, tintaqla raj li axam chi kub’eek chaq sa’ choxa ut chixsachb’al.
A’b’an k’ehomaq reetal, choq’ reheb’ li tiikeb’ xch’ool naq nakuyman.
A’ut k’ehomaq reetal, taachalq xkutankil, chan li Qaawa’, naq jo’q’e teerisi chaq li tiikeb’ xch’ool sa’ eeyanq, toja’ ut naq texq’ano’q choq’ re li sache’k; relik chi yaal, rahilal chichalq sa’ xb’een li nimla tenamit a’in, xb’aan li maa’usilal ut li tz’eqb’eetalil li wan chixsa’.
Relik chi yaal, ut rahilal chichalq sa’ xb’een li tenamit Gideon, xb’aan li maa’usilal ut li tz’eqb’eetalil li wan chi sa’.
Relik chi yaal, ut rahilal chichalq sa’ xb’eeneb’ chixjunil li tenamit li wankeb’ sa’ li ch’och’ sa’ xsutam, li eechaninb’il xb’aaneb’ laj Nefita, xb’aan li maa’usilal ut li tz’eqb’eetalil li wankeb’ chi sa’.
Ut k’ehomaq reetal, taachalq jun li amajewank sa’ xb’een li ch’och’, chan li Qaawa’ reheb’ li teepal, sa’ xk’ab’a’eb’ li ani wankeb’ sa’ xb’een li ch’och’, relik chi yaal, xb’aan lix maa’usilaleb’ ut lix tz’eqb’eetalileb’.
Ut taak’ulmanq, chan li Qaawa’ reheb’ li Teepal, relik chi yaal, li qanimla ut yaalil Dios, naq ani anamuquk re li b’ihomal sa’ li ch’och’ moko tixtaw ta chik, xb’aan xnimal xmajewankil li ch’och’, ka’ajwi’ wi a’an jun winq tiik xch’ool ut naxmuq choq’ re li Qaawa’.
Xb’aan naq nawaj, chan li Qaawa’, naq te’xmuq xb’ihomaleb’ choq’ we; ut che’majewaaq li ani ink’a’ te’xmuq xb’ihomal choq’ we; xb’aan naq maajun naxmuq xb’ihomal choq’ we, ka’ajwi’ li tiik xch’ool; ut ani ink’a’ naxmuq xb’ihomal choq’ we, majewanb’il a’an, ut jo’kan ajwi’ li b’ihomal, ut maajun taak’uluq re li b’ihomal xb’aan xmajewankil li ch’och’.
Ut taachalq xkutankil naq te’xmuq xb’ihomaleb’, xb’aan naq xe’xk’e xch’ool chirix xb’ihomal; ut xb’aan naq ke’xk’e xch’ool chirix xb’ihomal, ut te’xmuq lix b’ihomal naq te’eeleliq chaq chiruheb’ li xik’ neke’ilok reheb’; rik’in naq ink’a’ te’xmuq choq’ we, che’majewaaq eb’ a’an rochb’een ajwi’ xb’ihomaleb’; ut sa’ li kutan a’an te’sak’e’q, chan li Qaawa’.
K’ehomaq reetal ex li wankex sa’ li nimla tenamit a’in, ut achex’ab’inq chiru li waatin; relik chi yaal, chex’ab’inq chiru li aatin li naxye li Qaawa’; xb’aan naq k’ehomaq reetal, a’an naxye naq majewanb’ilex xb’aan eeb’ihomal, ut jo’kan ajwi’ majewanb’il eeb’ihomal xb’aan naq xek’e eech’ool chirix, ut ink’a’ xex’ab’in chiru li raatin li kixk’e chaq eere.
Ink’a’ najultiko’ eere li Qaawa’ lee Dios sa’ li k’a’aq re ru kexrosob’tesi wi’, a’b’an junelik najultiko’ eere lee ab’ihomal, moko re ta xb’antioxinkil chiru li Qaawa’ lee Dios; relik chi yaal, moko nimob’resinb’il ta eech’ool chiru li Qaawa’, naniman b’an rik’in nimla bq’etq’etil, sa’ xnimankil eerib’, ut sa’ nimla terq’usink-ib’, ckaqalink, wech’ij-ib’, xik’ ilok, rahob’tesink, ut kamsink, ut li k’iila paay chi maa’usilal.
Xb’aan a’in naq li Qaawa’ Dios kixtaqla naq taachalq jun li majewank sa’ xb’een li ch’och’, ut sa’ xb’een ajwi’ eeb’ihomal, ut a’in xb’aan eemaa’usilal.
Relik chi yaal, rahilal sa’ xb’een li tenamit a’in, xb’aan li kutan a’in li ak xk’ulun, naq anekerisiheb’ chaq li profeet, ut nekereetz’uheb’, ut nekekutiheb’ chi pek, ut nekekamsiheb’, ut nekeb’aanu li k’iila paay chi maa’usilal reheb’, jo’ chanru ajwi’ ke’xb’aanu aj najter kutan.
Ut anajwan naq nekex’aatinak, nekeye: Wi ta kiwan qakutan sa’ xkutankileb’ aqayuwa’ najter, ink’a’ raj kiqakamsiheb’ li profeet; ink’a’ raj kiqakutiheb’ chi pek, ut kiqisiheb’ chaq.
K’ehomaq reetal, laa’ex nekeq’ax xmaa’usilaleb’ a’an; xb’aan naq jo’ naq yo’yo li Qaawa’, wi taachalq jun aprofeet sa’ eeyanq ut naxch’olob’ cheru li raatin li Qaawa’, li naxk’ut xyaalal lee maak ut lee maa’usilal, bnekexjosq’o’ rik’in, ut nekerisi chaq ut nekesik’ k’iila paay chi na’leb’ re xsachb’al; relik chi yaal, teeye naq a’an cprofeet aj b’alaq’, ut naq a’an aj maak, ut re laj tza, xb’aan naq dnaxch’olob’ xyaalal naq ink’a’ us eeb’aanuhom.
A’b’an k’ehomaq reetal, wi taachalq jun winq sa’ eeyanq ut tixye: B’aanuhomaq a’in, ut maak’a’ maa’usilal; b’aanuhomaq a’an ut ink’a’ teek’ul rahilal; relik chi yaal, tixye: B’ehinqex jo’ chanru xq’etq’etil eech’ool laa’ex, relik chi yaal, b’ehinqex jo’ chanru xq’etq’etil eeru, ut b’aanuhomaq jo’ k’ihal narataw eech’ool—ut wi taachalq jun winq sa’ eeyanq ut tixye a’in, teek’ul a’an, ut teeye naq a’an aprofeet.
Relik chi yaal, teetaqsi a’an, ut teek’e re a’an xkomon li k’a’ru eere; teek’e re xkomon lee oor, ut lee plaat, ut teetiqib’ rik’in aq’ej terto xtz’aq; ut rik’in naq naxye asahil aatin eere, ut naxye naq chaab’il chixjunil, moko teetaw ta maak rik’in.
Ex tasal tenamit aj maakex ut po’b’il eech’ool; ex tenamit kawujenaqex ut jip eek’a’uxl, toj jo’q’e nekek’oxla naq li Qaawa’ texxkuy?
Relik chi yaal, jo’ najtil chik teekanab’ eerib’ chi b’eresiik xb’aaneb’ laj k’amol b’e ajipeb’ ut bmutz’eb’?
Relik chi yaal, jo’ najtil chik cteesik’ ru li q’ojyin chiru li dsaqen?
Relik chi yaal, k’ehomaq reetal, ak lochlo xjosq’il li Qaawa’ cherix; k’ehomaq reetal, a’an xmajewa li ch’och’ xb’aan eemaa’usilal.
Ut k’ehomaq reetal, taachalq xkutankil naq tixmajewa eeb’ihomal, re naq ayolyol taakanaaq, re naq ink’a’ texruuq chixchapb’al; ut sa’ xkutankil eeneb’a’il ink’a’ texruuq chixk’uulankil.
Ut sa’ xkutankil eeneb’a’il tex’elajinq chiru li Qaawa’, ut maak’a’ taa’ok wi’ naq tex’elajinq, xb’aan naq ak chalenaq xsachb’al eeru sa’ eeb’een, ut ak ch’olch’o ru eesachlijik; toja’ ut naq texyaab’aq ut tex’ayaynaq sa’ li kutan a’an, chan li Qaawa’ reheb’ li Teepal.
Toja’ ut naq taaraho’q eech’ool, ut teeye: Aay, akinjal taxaq raj ink’a’uxl, ut ink’a’ raj taxaq kinkamsiheb’ li profeet, ut bkinkutiheb’ chi pek, ut kiwisiheb’ chaq.
Relik chi yaal, sa’ li kutan a’an teeye: Aay, kijultiko’ taxaq raj chiqu li Qaawa’ qaDios sa’ li kutan naq kixk’e qab’ihomal, toja’ ut naq ink’a’ raj kikana chi yolyol ut kisache’ chiqu; xb’aan naq k’ehomaq reetal, li qab’ihomal xikenaq chaq qik’in.
K’ehomaq reetal, naqak’e jun k’anjeleb’aal arin ut wulajaq chik maak’a’; ut k’ehomaq reetal, li qayok’leb’ ch’iich’ maq’b’il chiqu sa’ li kutan xqasik’ wi’ choq’ re li pleet.
Relik chi yaal, xqamuq qab’ihomal ut xyole’ chaq sa’ quq’, xb’aan xmajewankil li ch’och’.
Aay, kiqajal taxaq raj qak’a’uxl sa’ li kutan naq kichal li raatin li Qaawa’ qik’in, xb’aan naq k’ehomaq reetal, majewanb’il li ch’och’, ut chixjunil li k’a’aq re ru yolyol xkana, ut ink’a’ naru naqachap.
K’ehomaq reetal, sutsuuko xb’aaneb’ li maa’us aj musiq’ej, relik chi yaal, sutsuuko xb’aaneb’ lix anjel a’an li kisik’ok re xsachb’al li qaam.
K’ehomaq reetal, nim li qamaa’usilal.
At Qaawa’, ma ink’a’ tatruuq chixsutq’isinkil chaq laa josq’il sa’ qab’een?
A’inaq ut eeraatin sa’ li kutan a’an.
A’b’anan k’ehomaq reetal, ak numenaq axkutankil lix yalb’al eerix; bxeb’ay xkutankil eekolb’al toj reetal naq chi junajwa ink’a’ chik naru, ut ak ch’olch’o ru eesachlijik; relik chi yaal, xb’aan naq xesik’ chiru chixjunil lix kutan eeyu’am li k’a’ru ink’a’ kexru chixtawb’al, ut xesik’ cxsahil eech’ool rik’in xb’aanunkil maa’usilal, ut a’ na’leb’ a’an maamin naxk’am rib’ rik’in li tiikilal li wan rik’in li qanimla Jolomil re junelik.
Ex tenamit re li ch’och’, cherab’ihaq taxaq li waatin!
Ut nintz’aama naq chi’isiiq chaq lix josq’il li Qaawa’ sa’ eeb’een, ut naq teejal eek’a’uxl ut texkole’q.
 Ut anajwan kik’ulman naq laj aSamuel, aj Lamanita, kixch’olob’ jo’ profeet k’a’jo’ xk’ihal chik li na’leb’ li ink’a’ naru natz’iib’aman.
Ut k’ehomaq reetal, kixye reheb’: K’ehomaq reetal, nink’e jun eetalil eere; xb’aan naq taachalq oob’ chihab’ chik, ut k’ehomaq reetal, chirix a’an taachalq li Ralal li Dios re xtojb’al rix chixjunileb’ li te’paab’anq re lix k’ab’a’.
Ut k’ehomaq reetal, a’in tink’e eere choq’ aeetalil sa’ xkutankil lix k’ulunik; xb’aan naq k’ehomaq reetal, te’wanq ninqi saqen chiru choxa, jo’kan naq sa’ li q’ojyin rub’el xchalik maak’a’aq li q’ojyin, jo’kan naq chiru li winq chanchanaq jo’ kutan.
Jo’kan naq taawanq jun kutan ut jun q’ojyin ut jun kutan chik, chanchan jo’ jun kutan ajwi’ chi maak’a’ li q’ojyin; ut a’in taawanq cheru choq’ eetalil; xb’aan naq teenaw chirix relik li saq’e ut chirix ajwi’ rokik; jo’kan naq te’xnaw chi ch’olch’o naq te’wanq wiib’ kutan ut jun q’ojyin; a’b’anan ink’a’ taaq’ojyino’q ru li q’ojyin; ut a’anaq li q’ojyin rub’elaj axyo’lajik.
Ut k’ehomaq reetal, taawakliiq jun ak’ achahim, maajun wa eerilom xkomon a’an; ut a’in ajwi’ taawanq choq’ eetalil cheru.
Ut k’ehomaq reetal, moko chixjunil ta a’in, te’wanq k’iila eetalil ut sachb’a-ch’oolej sa’ choxa.
Ut taak’ulmanq naq sachsooq eech’ool chejunilex, ut taanumtaaq eek’a’uxl, jo’kan naq atext’ane’q chi ch’och’.
Ut taak’ulmanq naq ani ataapaab’anq re li Ralal li Dios, a’an taawanq xyu’am li junelik taakanaaq.
Ut k’ehomaq reetal, jo’ka’in naq kinixtaqla li Qaawa’, xb’aan lix anjel, naq tinchalq ut tinye li na’leb’ a’in eere; relik chi yaal, kixtaqla naq tinch’olob’ jo’ profeet li na’leb’ a’in cheru; relik chi yaal, kixye we: Jap aawe chixyeeb’al re li tenamit a’in, jalomaq eek’a’uxl ut kawresihomaq xb’e li Qaawa’.
Ut anajwan, rik’in naq laa’in aj Lamanita, ut kinye eere li aatin kinixtaqla wi’ li Qaawa’, ut rik’in naq kaw a’an cherix, yoo eejosq’il wik’in ut nekesik’ insachb’al, ut axineerisi chaq sa’ eeyanq.
Ut teerab’i li waatin, xb’aan naq a’in rajb’al naq kintaqe’ sa’ xb’een xtz’akil li tenamit a’in, re teerab’i ut teenaw chirix lix raqb’a-aatin li Dios li na’oyb’enink eere xb’aan eemaa’usilal, ut re ajwi’ teenaw chirix k’a’ru na’ajman re xjalb’al eek’a’uxl; Ut re ajwi’ teenaw chirix lix k’ulunik li Jesukristo, li Ralal li Dios, lix aYuwa’il li choxa ut li ch’och’, laj Yo’ob’tesihom re chixjunil li k’a’aq re ru chalen chaq sa’ xtiklajik; ut re teenaw chirix li reetalil lix k’ulunik, reetal naq texruuq chi paab’ank re lix k’ab’a’.
Ut wi anekexpaab’ank re lix k’ab’a’, teejal eek’a’uxl chirix chixjunil eemaak, re naq chi jo’kan teek’ul risinkil xb’aan lix bk’ulub’ejil a’an.
Ut k’ehomaq wi’chik reetal, jun chik eetalil nink’e eere, relik chi yaal, reetalil lix kamik.
Xb’aan naq k’ehomaq reetal, tento taakamq chi yaal re taachalq li akolb’a-ib’; relik chi yaal, aajel ru chiru, ut na’ajman ru naq taakamq, re xk’eeb’al chi uxmank lix bwaklijikeb’ li kamenaq chi yo’yo, re naq chi jo’kan taaruuq te’k’ame’q li winq chiru li Qaawa’.
Relik chi yaal, k’ehomaq reetal, li kamk a’in naxk’e chi uxmank li wakliik chi yo’yo, ut anaxtoj rix chixjunileb’ li winq chiru li xb’een kamk—li kamk a’an re musiq’ej; xb’aan naq chixjunileb’ li winq, rik’in naq xb’aan bxt’anik laj Adan cisinb’ileb’ chaq chiru li Qaawa’, k’eeb’ileb’ jo’ dkamenaq, chirix li k’a’ru re li yu’am a’in jo’ ajwi’ li k’a’ru re musiq’ej.
A’b’an k’ehomaq reetal, lix waklijik li Kristo chi yo’yo anaxtojeb’ rix li winq, relik chi yaal, chixjunileb’ li winq, ut naxk’ameb’ wi’chik chiru li Qaawa’.
Relik chi yaal, ut naxk’e chi uxmank li k’a’ru na’ajman re jalok k’a’uxlej, re naq ani naxjal xk’a’uxl, a’an ink’a’ taayok’e’q chaq ut taakute’q sa’ xam; ani b’an moko naxjal ta xk’a’uxl nayok’e’ chaq ut nakute’ sa’ xam; ut nachal wi’chik sa’ xb’eeneb’ jun musiq’ejil kamk, relik chi yaal, jun li xkab’ kamk, xb’aan naq isinb’ileb’ chaq wi’chik jo’ chanru li k’a’aq re ru re li tiikilal.
Jo’kan ut, jalomaq eek’a’uxl, jalomaq eek’a’uxl, maare anchal rik’in xnawb’al li k’a’aq re ru a’in ut ink’a’ xb’aanunkil teekanab’ eerib’ chi chalk rub’el li tojb’a-maak, ut texk’ame’q taq’a toj sa’ li xkab’ kamk a’in.
A’b’an k’ehomaq reetal, jo’ kinye eere chirix jun chik aeetalil, jun reetalil lix kamik, k’ehomaq reetal, sa’ li kutan a’an naq tixnumsi li kamk, li saq’e btaaq’ojyino’q ut ink’a’ taaraj xk’eeb’al xsaqenkil cheru; ut jo’kan ajwi’ li po ut eb’ li chahim; ut maajun saqen taawanq chiru lix b’een li ch’och’ a’in, chalen chaq sa’ li hoonal naq tixk’ul li kamk, chiru xnumik coxib’ kutan, toj sa’ li hoonal naq taawakliiq wi’ chaq chik sa’ xyanqeb’ li kamenaq.
Relik chi yaal, sa’ li kutan naq tixq’axtesi xmusiq’, taawanq li akaaq ut raq’ kaaq chiru xnumik k’iila hoonal, ut li ch’och’ taahiikanq ut taachiq’chotq, ut li pek li wankeb’ sa’ xb’een li ch’och’ a’in, li wankeb’ sa’ xb’een li ch’och’ jo’ ajwi’ rub’el, li nekenaw naq kaw rib’, malaj lix nimal a’an jun xaqalil naq wan, a’an btaajore’q; Relik chi yaal; te’jache’q sa’ xyi, ut junelik moqon ate’tawe’q chi buq’ul ut chi itz’il, ut chi jorol chiru lix b’een chixjunil li ch’och’; relik chi yaal, sa’ xb’een li ch’och’ jo’ ajwi’ rub’el.
Ut k’ehomaq reetal, te’wanq ninqi kaq-sut-iq’, ut te’wanq k’iila tzuul li te’kanaaq chi kub’sinb’il, chanchan li ru taq’a, ut te’wanq k’iila na’ajej li ru taq’a nayeeman re anajwan li te’ok choq’ tzuul, li ninqeb’ xteram.
Ut naab’al li ninqi b’e te’uq’je’q, ut naab’al li atenamit te’kanaaq chi sachenaq.
Ut te’tehliiq k’iila amuqleb’aal kamenaq, ut te’xq’axtesi naab’al lix kamenaqeb’; ut naab’al reheb’ laj santil paab’anel te’xk’ut rib’ chiru naab’al.
Ut k’ehomaq reetal, jo’ka’in kinraatina li aanjel, xb’aan naq kixye we naq te’wanq li kaaq ut raq’ li kaaq chiru xnumik k’iila hoonal.
Ut kixye we naq chiru jo’ najtil taawanq li kaaq ut li raq’ kaaq, ut li kaq-sut-iq’, naq te’wanq li k’a’aq re ru a’in, ut naq li aaak’ab’ tixtz’ap xb’een chixjunil li ch’och’ chiru xnumik oxib’ kutan.
Ut li anjel kixye we naq wankeb’ naab’al li te’ril k’a’aq re ru li nim wi’chik chiru a’in, re naq te’xpaab’ naq li aeetalil ut li sachb’a-ch’oolej a’in te’k’ulmanq chiru chixjunil lix b’een li ch’och’ a’in, re naq maak’a’aq rajb’al naq wanq xmaak’a’il li paab’aal sa’ xyanqeb’ li ralal xk’ajoleb’ li winq— Ut a’in re naq ani taapaab’anq taaruuq chi kole’k, ut naq ani ink’a’ naraj paab’ank, jun li araqb’a-aatin tiik ru taaruuq chi chalk sa’ xb’eeneb’, ut jo’kan ajwi’ wi k’eeb’ileb’ sa’ tojb’a-maak, neke’xk’am xjunes sa’ xb’eeneb’ li tojb’a-maak neke’xk’ul.
Anajwan ut chijultiko’q eere, chijultiko’q eere, ex was wiitz’in, naq ani na’oso’, na’oso’ choq’ re a’an xjunes; ut ani nab’aanunk re maa’usilal, choq’ re a’an xjunes naxb’aanu; xb’aan naq k’ehomaq reetal, aach’ab’anb’ilex; kanab’anb’ilex chixb’aanunkil eejunes li nekeraj; xb’aan naq k’ehomaq reetal, li Dios xk’e beenawom eere, ut kexxk’e chi ach’ab’anb’il.
Kixk’e eere naq ateenaw ru li us ut li ink’a’ us, ut kixk’e eere naq bteesik’ ru li yu’amej malaj li kamk; ut naru teeb’aanu li us ut ctexk’ojob’aaq wi’chik rik’in li k’a’ru us, malaj teek’ul li k’a’ru us chi k’ojob’anb’il wi’chik eere; malaj ut naru teeb’aanu li ink’a’ us, ut teek’ul li k’a’ru ink’a’ us chi k’ojob’anb’il wi’chik eere.
 Ut anajwan, ex was wiitz’in raarookex inb’aan, k’ehomaq reetal, ninch’olob’ cheru naq wi ink’a’ nekejal eek’a’uxl, te’kanab’aaq eerochoch chi asachenaq choq’ eere.
Relik chi yaal, wi ink’a’ nekejal eek’a’uxl, eb’ lee rixqilal k’a’jo’ naq taawanq rajb’al naq te’yaab’aq sa’ li kutan naq te’tu’resinq; xb’aan naq teeyal eelelik ut maak’a’aq li na’ajej teekol wi’ eerib’; relik chi yaal, ut rahilal sa’ xb’eeneb’ li te’wanq asa’ yu’am, xb’aan naq te’aalo’q ut ink’a’ te’ruuq chi eelelik; jo’kan naq te’yeq’iiq ut te’kanab’aaq chi oso’k.
Relik chi yaal, rahilal sa’ xb’een li tenamit a’in, lix tenamit laj Nefi yeeb’il reheb’, wi ink’a’ neke’xjal xk’a’uxl, naq te’ril chixjunil li eetalil ut li sachb’a-ch’oolej li taak’utmanq chiruheb’; xb’aan naq k’ehomaq reetal, eb’ a’an wanjenaqeb’ choq’ jun tenamit sik’b’il ru xb’aan li Qaawa’; relik chi yaal, lix tenamit laj Nefi a’an kixra, ut jo’kan ajwi’ akixq’useb’; relik chi yaal, sa’ xkutankil lix maa’usilaleb’ kixq’useb’ xb’aan naq naxraheb’.
A’b’an k’ehomaq reetal, ex was wiitz’in, eb’ laj Lamanita xik’ kiril xb’aan naq ink’a’ us chaq xb’aanuhomeb’ rajlal, ut a’in xb’aan xmaa’usilal li ana’leb’ kanab’anb’il chaq xb’aaneb’ lix yuwa’.
A’b’an k’ehomaq reetal, chalenaq li kolb’a-ib’ rik’ineb’ a’an xb’aan xjultikahomeb’ laj Nefita; ut choq’ re a’in li Qaawa’ bkixnajtob’resi ru lix kutaneb’.
Ut nawaj raj naq teek’e reetal naq lix ak’ihaleb’ a’an wankeb’ sa’ xb’ehil li k’a’ru teneb’anb’il sa’ xb’eeneb’, ut neke’b’eek chi tiikeb’ xk’a’uxl chiru li Dios, ut k’eek’ookeb’ xch’ool chixpaab’ankil lix taqlahom ut lix k’uub’anb’il aatin ut lix raqb’a-aatin jo’ chanru lix chaq’rab’ laj Moises.
Relik chi yaal, ninye eere, naq lix k’ihaleb’ a’an yookeb’ chixb’aanunkil a’in, ut yookeb’ chixyalb’aleb’ xq’e chi ink’a’ neke’lub’, re te’ruuq chixk’amb’al li rela’eb’ li ras riitz’in chixnawb’al li yaal; jo’kan naq wankeb’ naab’al li neke’ok sa’ rajlankileb’ wulaj wulaj.
Ut k’ehomaq reetal, laa’ex nekenaw eejunes, xb’aan naq ak eerilom, naq jo’ k’ihal reheb’ neke’k’ame’ chixnawb’al li yaal, ut chixnawb’al chirix li ink’a’ us ut tz’eqb’eetal aj na’leb’ kanab’anb’il chaq xb’aaneb’ lix yuwa’, ut neke’b’eresiik chixpaab’ankileb’ li loq’laj tz’iib’anb’il hu, relik chi yaal, lix profeetil aatineb’ chixjunil li santil profeet, li tz’iib’anb’il, li naxb’eresiheb’ re xpaab’ankil li Qaawa’, ut re li jalb’a-k’a’uxlej, ut a’ paab’aal ut jalb’a-k’a’uxlej a’an naxk’am reheb’ jun axjalajikeb’ li raam— Jo’kan naq jo’ k’ihaleb’ ke’chal sa’ a’in, laa’ex nekenaw eejunes naq aink’a’ neke’eek’an ut xaqxookeb’ junelik sa’ li paab’aal, ut sa’ li k’a’ru ke’ach’ab’aak wi’.
Ut nekenaw ajwi’ naq axe’xmuq lix k’anjeleb’aal re pleet, ut neke’xxuwa xxokb’al, maare anchal chan ru naq te’maakob’q; relik chi yaal, naru nekeril naq neke’xxuwa maakob’k—xb’aan naq k’ehomaq reetal, te’xkanab’ rib’ naq te’yeq’e’q ut te’kamsiiq xb’aaneb’ li xik’ neke’ilok reheb’, ut ink’a’ te’xtaqsi xyok’leb’ ch’iich’ chiruheb’, ut a’in xb’aan xpaab’aaleb’ chirix li Kristo.
Ut anajwan, rik’in naq xaqxookeb’ junelik naq neke’xpaab’ li k’a’ru paab’anb’il xb’aaneb’, xb’aan naq sa’ xk’ab’a’ lix kawilaleb’ chirix naq kutanob’resinb’ileb’ jun sutaq, k’ehomaq reetal, li Qaawa’ taarosob’tesiheb’ ut tixnajtob’resi ru xkutaneb’, us ta ke’wan xmaa’usilal— Relik chi yaal, us ta maare te’lajq chi maak’a’aqeb’ xpaab’aal, li Qaawa’ atixnajtob’resi ru xkutaneb’, toj reetal naq tixtaw li kutan yeeb’il xb’aaneb’ li qayuwa’, ut xb’aan ajwi’ li profeet aj bTzenos, ut naab’al chik li profeet, chirix naq cte’k’ojob’aaq wi’chik li qas qiitz’in, a’eb’ laj Lamanita, re xnawb’al wi’chik li yaal— Relik chi yaal, ninye eere, naq sa’ li roso’jikil kutan lix ayeechi’ihom li Qaawa’ wan chi ye’b’il reheb’ li qas qiitz’in, eb’ laj Lamanita; ut us ta wan k’iila ch’a’ajkilal te’xk’ul, us ta bte’tiikisiiq chi ka’pak’al chiru lix b’een li ruchich’och’, ut te’yohe’q, ut te’sak’e’q ut te’jek’iiq chi najt, chi maak’a’aqeb’ xna’aj re xkolb’al rib’, li Qaawa’ ctaaruxtaanaheb’ ru.
Ut a’in jo’ chanru li profeetil aatin, naq ate’k’ame’q wi’chik rik’in li na’leb’ li tz’aqal yaal, a’an li na’leb’ chirix laj Tojol rixeb’, ut lix nimal ru ut tz’aqal aj bilol reheb’, ut te’k’ehe’q sa’ ajl sa’ xyanqeb’ lix karneer.
Jo’kan naq ninye eere, ausaq wi’chik choq’ reheb’ a’an cheru laa’ex wi ink’a’ nekejal eek’a’uxl.
Xb’aan naq k’ehomaq reetal, awi ta xk’utman chiruheb’ a’an li xninqal ru k’anjel li xk’ute’ cheru laa’ex, relik chi yaal, chiruheb’ li ke’laj chi maak’a’eb’ xpaab’aal xb’aan li na’leb’ kanab’anb’il chaq xb’aaneb’ lix yuwa’, naru nekeril eejunes naq maajun wa raj chik ke’laj chi maak’a’eb’ xpaab’aal.
Jo’kan ut, chan li Qaawa’: ink’a’ teb’insach chi junajwa; tink’e b’an naq sa’ li kutan k’oxlanb’il inb’aan te’sutq’iiq wi’chik wik’in, chan li Qaawa’.
Ut anajwan k’ehomaq reetal, chan li Qaawa’, chirix lix tenamiteb’ laj Nefita: Wi ink’a’ te’xjal xk’a’uxl ut te’xk’e xch’ool chixb’aanunkil li wajom, laa’in ateb’insach chi junajwa, chan li Qaawa’, xb’aan xmaak’a’il lix paab’aaleb’, us ta kinb’aanu k’iila xninqal ru k’anjel sa’ xyanqeb’; ut jo’ chanru naq ch’olch’o ru naq li Qaawa’ yo’yo, taa’uxmanq li k’a’aq re ru a’in, chan li Qaawa’.
 Ut anajwan, kik’ulman naq ke’wan naab’al li ke’ab’ink re li raatin laj Samuel, aj Lamanita, li kixye chaq chixb’een xtz’akil li tenamit.
Ut jo’ k’ihal ke’paab’ank re li raatin, koxe’xsik’ laj Nefi; ut naq koxe’xtaw ke’xch’olob’ lix maakeb’ chiru ut ink’a’ ke’xmuq, ut ke’xtz’aama naq che’kub’siiq xha’ choq’ re li Qaawa’.
A’b’anan jo’ k’ihaleb’ li ke’wan li ink’a’ neke’paab’ank re li raatin laj Samuel ke’josq’o’ rik’in; ut ke’xkut rik’in pek sa’ xb’een li xaqxookil tz’ak, ut jo’kan ajwi’ naab’al ke’xkut rik’in tzimaj naq xaqxo sa’ xb’een li tz’ak; a’b’an lix Musiq’ li Qaawa’ kiwan rik’in, jo’kan naq ink’a’ ke’ru chixketb’al rik’in xpekeb’, chi moko rik’in xtzimajeb’.
Anajwan naq ke’ril naq ink’a’ neke’ru chixketb’al, wankeb’ chik naab’al li ke’paab’ank re li raatin, jo’kan naq xkoheb’ rik’in laj Nefi re te’kub’siiq xha’.
Xb’aan naq k’ehomaq reetal, laj Nefi yoo chaq chi kub’sink ha’, ut chi aatinak jo’ profeet, ut chi jultikank aatin, chixyaab’asinkil li jalb’a-k’a’uxlej chiruheb’ li tenamit, chixk’utb’al li eetalil ut sachb’a-ch’oolej, chixk’anjelankil asachb’a-ch’oolejil k’anjel sa’ xyanq li tenamit, re te’xnaw naq li Kristo tento btaachalq chi seeb’— Yoo chixyeeb’al reheb’ chirix li k’a’aq re ru tento taachalq chi seeb’, re te’xnaw ut taajultiko’q reheb’ sa’ li kutan taachalq wi’ naq k’eeb’il chixnaweb’ chi junxilaj, re naq te’ruuq chi paab’ank; jo’kan naq jo’ k’ihaleb’ li ke’paab’ank re li raatin laj Samuel, koxe’wulaq rik’in re te’kub’siiq xha’, xb’aan naq ke’chal chi jalb’ileb’ xk’a’uxl, ut ke’xch’olob’ lix maakeb’.
A’b’anan lix k’ihaleb’ ink’a’ ke’xpaab’ li raatin laj Samuel, jo’kan ut, naq ke’ril naq ink’a’ ke’ru chixketb’al rik’in xpekeb’ ut xtzimajeb’, ke’xjap re chiruheb’ li xb’eenileb’ aj pleet, chixyeeb’al: Chapomaq li winq a’in ut b’ak’omaq, xb’aan naq k’ehomaq reetal, wan aj tza rik’in; ut xb’aan xwankil laj tza li wan rik’in ink’a’ naru naqaket rik’in qapek ut qatzimaj; jo’kan ut chapomaq ut b’ak’omaq, ut chi’isiiq chaq.
Ut naq xkoheb’ chixk’eeb’al ruq’eb’ sa’ xb’een, k’ehomaq reetal, a’an kixkut chaq rib’ sa’ xb’een li xaqxookil tz’ak, ut ki’eelelik chaq sa’ xch’och’eb’, relik chi yaal, toj sa’ xch’och’ a’an, ut ki’ok chi jultikank aatin ut chi aatinak jo’ profeet sa’ xyanq lix tenamit a’an.
Ut k’ehomaq reetal, maajun wa chik ki’ab’iman resil sa’ xyanqeb’ laj Nefita; ut jo’ka’in li ki’uxman sa’ xyanq li tenamit.
Ut chi jo’kan kiraqe’ li xwaq ro’k’aal chihab’ rawa’b’ejileb’ laj raqol aatin sa’ xb’een lix tenamit laj Nefi.
Ut chi jo’kan kiraqe’ ajwi’ li xwuq ro’k’aal chihab’ rawa’b’ejileb’ laj raqol aatin, ut lix k’ihaleb’ li tenamit toj wankeb’ chaq sa’ xq’etq’etileb’ ut xmaa’usilaleb’, ut lix ka’ch’inaleb’ xk’ihal neke’b’eek chi tiikeb’ wi’chik xk’a’uxl chiru li Dios.
Ut a’in ajwi’ li yoo chi k’ulmank sa’ li xwaqxaq ro’k’aal chihab’ rawa’b’ejileb’ laj raqol aatin.
Ut ka’ch’in xjalik li k’a’ru yoo chi uxmank sa’ xyanq li tenamit, ka’ajwi’ naq eb’ li tenamit ke’ok chi nimank xkawileb’ sa’ li maa’usilal, ut q’axal wi’chik chixb’aanunkil li k’a’ru moko naxk’am ta rib’ rik’in lix taqlahom li Dios, sa’ li xb’ele ro’k’aal chihab’ rawa’b’ejileb’ laj raqol aatin.
A’b’anan kik’ulman sa’ li xlaje ro’k’aal chihab’ rawa’b’ejileb’ laj raqol aatin, ke’wan aninqi eetalil k’eeb’il reheb’ li tenamit, ut sachb’a-ch’oolej; ut li raatineb’ li profeet bke’ok chi tz’aqlok ru.
Ut eb’ li aanjel ke’xk’ut rib’ chiruheb’ li winq, li winq chaab’ileb’ xna’leb’, ut ke’xch’olob’ chiruheb’ sahil esilal re nimla sahil ch’oolejil; chi jo’kan sa’ li chihab’ a’in ke’ok chi tz’aqlok ru li loq’laj hu.
A’b’anan, eb’ li tenamit ke’ok chixkawob’resinkil li raameb’, ka’ajwi’ li jun raqal q’axal aj paab’anel ink’a’, xkomoneb’ laj Nefita jo’ ajwi’ xkomoneb’ laj Lamanita, ut ke’xtikib’ wank chi chapcho chiru tz’aqal lix metz’eweb’ ut atz’aqal lix na’leb’eb’, ut ke’xye: Wan tana’ k’a’aq re ru ke’xq’ehi chi us, sa’ xyanq naab’al; a’b’an k’ehomaq reetal, naqanaw naq ink’a’ taaruuq taak’ulmanq chixjunil li xninqal ru ut sachb’a-ch’oolejil k’anjel a’in, li yeeb’il resil.
Ut ke’ok chi na’leb’ank ut chi wech’ok chirib’ileb’ rib’, ut ke’xye: Naq amaak’a’ xyaalal naq taachalq jun winq jo’ li Kristo; wi ta jo’kan, ut a’an Ralal li Dios, xYuwa’il li choxa ut ch’och’, jo’ chanru yeeb’il, k’a’ut naq ink’a’ tixk’ut rib’ chiqu laa’o jo’ chiruheb’ li te’wanq Jerusalen?
Relik chi yaal, k’a’ut naq ink’a’ tixk’ut rib’ sa’ li ch’och’ a’in jo’ ajwi’ sa’ li ch’och’ Jerusalen?
A’b’an k’ehomaq reetal, naqanaw naq a’in jun maa’us aj ana’leb’, li kanab’anb’il chaq qe xb’aaneb’ li qayuwa’, re xk’eeb’al chiqapaab’ junaq xnimal ru ut sachb’a-ch’oolejil na’leb’ li taak’ulmanq, a’b’an moko sa’ qayanq ta laa’o; sa’ b’an jun ch’och’ jwal najt, jun ch’och’ moko nawb’il ta qab’aan; jo’kan naq te’ruuq chiqakanab’ankil chi maak’a’ qanawom, xb’aan naq moko naru ta bnaqil rik’in tz’aqal li qu naq yaal.
Ut eb’ a’an, rik’in lix b’alaq’ ut lix muqmuukil seeb’al li maa’us, te’xk’anjela junaq nimla muqmuukil na’leb’ li ink’a’ taaruuq taqataw ru, li taaramoq qawaklijik, re toowanq choq’ moos chiru li raatineb’, ut choq’ moos chiruheb’ ajwi’ a’an, xb’aan naq a’aneb’ li naqachap wi’ qib’ re te’xk’ut chiqu li aatin; ut chi jo’kan toohe’xkanab’ chi maak’a’ qanawom, wi naqaq’axtesi qib’ chiruheb’, chiru chixjunil xkutan li qayu’am.
Ut naab’al chik li k’a’aq re ru ke’xk’oxla li tenamit sa’ xch’ooleb’, li maak’a’ xyaalal ut ajo’maajo’; ut k’a’jo’ naq ke’wan xk’a’uxleb’, xb’aan naq laj Satanas kireek’asiheb’ chixb’aanunkil li maa’usilal rajlal; relik chi yaal, a’an yoo chaq chi xik re xpuktesinkil li yoob’anb’il aatin ut li wech’ok-ib’ chiru chixjunil lix b’een li ch’och’, re taaruuq chixkawob’resinkil li raameb’ li tenamit chirix li k’a’ru chaab’il ut chirix li k’a’ru taachalq.
Ut us ta ke’k’anjelaman li eetalil ut li sachb’a-ch’oolej sa’ xyanq lix tenamit li Qaawa’, ut k’iila sachb’a-ch’oolejil k’anjel ke’xb’aanu, laj Satanas k’a’jo’ naq kiru chixchapb’al xch’ooleb’ li tenamit chiru chixjunil lix b’een li ch’och’.
Ut chi jo’kan kiraqe’ li xlaje ro’k’aal chihab’ rawa’b’ejileb’ laj raqol aatin sa’ xb’een lix tenamit laj Nefi.
Ut chi jo’kan kiraqe’ lix hu laj Helaman, jo’ chanru li esil tz’iib’anb’il xb’aan laj Helaman ut eb’ li ralal.
 Ut kik’ulman sa’ li xkab’ roxk’aal chihab’ rawa’b’ejileb’ laj raqol aatin, chirix naq laj Moronihah kixxaqab’ wi’chik li tuqtuukilal reheb’ laj Nefita rik’ineb’ laj Lamanita, k’ehomaq reetal naq maajun kiwan re taa’ok sa’ li raqleb’aal aatin; jo’kan naq ki’ok wi’chik chi wank wech’ok-ib’ sa’ xyanq li tenamit chirix ani taa’ok sa’ li raqleb’aal aatin.
Ut kik’ulman naq laj Helaman, a’an ralal laj Helaman, kixaqab’aak re taa’ok sa’ li raqleb’aal aatin, xb’aan xyaab’ xkux li tenamit.
A’b’an k’ehomaq reetal, laj aKixkumen, li kikamsink chaq re laj Pahoran, ki’ok chiroyb’eninkil xsachb’al ajwi’ laj Helaman; ut xaqab’anb’il xwankil xb’aan lix molam, li ke’ok chaq sa’ jun sumwank naq maa’ani taanawoq re lix maa’usilal.
Xb’aan naq kiwan jun aj aGadianton, li q’axal seeb’ xna’leb’ rik’in k’iila aatin, ut rik’in ajwi’ xk’anjel, re xk’anjelankil li muqmuukil k’anjel re kamsink ut re maq’ok; jo’kan naq a’an ki’ok choq’ aj jolominel re lix molam laj Kixkumen.
Jo’kan naq kixq’unb’esiheb’ xch’ool, jo’ ajwi’ laj Kixkumen, naq wi te’xk’ojob’ a’an sa’ li raqleb’aal aatin, a’an tixk’e reheb’ li wankeb’ sa’ lix molam naq te’k’eemanq sa’ wankilal ut sa’ awa’b’ejil sa’ xyanq li tenamit; jo’kan naq laj Kixkumen kixsik’ xsachb’al laj Helaman.
Ut naq yoo chi xik sa’ xjayal li raqleb’aal aatin re xsachb’al laj Helaman, k’ehomaq reetal, kik’ulman naq jun reheb’ lix moos laj Helaman, rik’in naq a’an wanjenaq chaq aran chi q’eq, ut kixtaw chaq xnawom, chi jalb’il ru li rilob’aal, chirix li k’uub’anb’il na’leb’ li k’ojob’anb’il xb’aan li molam a’in re xsachb’al laj Helaman— Ut kik’ulman naq kixk’ul laj Kixkumen, ut kixk’ut jun eetalil chiru; jo’kan naq laj Kixkumen kixk’e chixnaw k’a’ru li rajom, ut kiraj naq tixb’eresi a’an sa’ li raqleb’aal aatin re taaruuq tixkamsi laj Helaman.
Ut chirix naq lix moos laj Helaman kixnaw chixjunil lix ch’ool laj Kixkumen, ut chan ru naq li rajom a’an kamsink, ut naq a’an rajomeb’ chixjunil li wankeb’ sa’ lix molam kamsink, ut maq’ok, ut xk’ulb’al xwankileb’ (a’an ut a’in lix amuqmuukil k’uub’anb’il na’leb’eb’, ut lix molameb’) lix moos laj Helaman kixye re laj Kixkumen: Yo’o aran sa’ li raqleb’aal aatin.
Anajwan kisaho’ xch’ool laj Kixkumen chi numtajenaq rik’in a’in, xb’aan naq kixk’oxla naq tixtaw lix k’oxlahom; a’b’an k’ehomaq reetal, lix moos laj Helaman, naq yookeb’ chi xik sa’ li raqleb’aal aatin, kixk’ob’ laj Kixkumen toj chi raam, jo’kan naq kit’ane’ chi kamenaq chi ink’a’ na’aanak.
Ut a’an xko’o sa’ aanil ut kixye re laj Helaman chixjunil li k’a’aq re ru kiril chaq, ut kirab’i chaq, ut kixb’aanu chaq.
Ut kik’ulman naq laj Helaman kooxtaqla xchapb’al li jun molam a’an chi aj maq’onel ut muqmuukil aj kamsinel, re naq taataqlamanq xkamsinkileb’ jo’ chanru li chaq’rab’.
A’b’an k’ehomaq reetal, naq kixtaw laj Gadianton naq ink’a’ kisutq’i laj Kixkumen, kixuwak maare anchal taasache’q; jo’kan naq kixtaqla naq lix molam te’xik chirix.
Ut ke’eelelik chaq sa’ li ch’och’, chiru jun muqmuukil b’e, sa’ li yamyookil ch’och’; ut chi jo’kan, naq laj Helaman kixtaqla xchapb’aleb’ maab’ar ke’ru chi tawmank.
Ut moqon taayeemanq chik resil laj Gadianton a’in.
Ut chi jo’kan kiraqe’ li xkab’ roxk’aal chihab’ rawa’b’ejileb’ laj raqol aatin sa’ xb’een lix tenamit laj Nefi.
Ut k’ehomaq reetal, sa’ xraqik li hu a’in teeril naq laj aGadianton a’in kiwan choq’ xsachikeb’, relik chi yaal, ka’ch’in chik ma xb’aan a’an kisache’ chixjunil lix tenamit laj Nefi.
K’ehomaq reetal, moko ninye ta xraqik lix hu laj Helaman, ninye b’an xraqik lix hu laj Nefi, li xwisi wi’ chaq chixjunil li esilal xintz’iib’a.
 Ut anajwan kik’ulman sa’ li rox roxk’aal chihab’ rawa’b’ejileb’ laj raqol aatin, maajun wech’ok-ib’ kiwan sa’ xyanq lix tenamit laj Nefi, ka’ajwi’ b’ayaq li q’etq’etil li kiwan sa’ li iglees, li kitikib’ank re b’ayaq li jachok-ib’ sa’ xyanq li tenamit, ut kituqub’aman li na’leb’ a’in li ki’uxman naq yoo chi raqe’k li rox roxk’aal chihab’.
Ut maajun wech’ok-ib’ kiwan sa’ xyanq li tenamit sa’ li xkaa roxk’aal chihab’, chi moko kiwan naab’al li wech’ok-ib’ sa’ li ro’ roxk’aal chihab’.
Ut kik’ulman sa’ li xwaq roxk’aal, relik chi yaal, kiwan naab’al li wech’ok-ib’ ut k’iila jachok-ib’; sa’ li ke’wan wi’ q’axal nim xk’ihaleb’ li ke’el chaq sa’ li ch’och’ Tzarahemla, ut xkoheb’ sa’ li ch’och’ asa’ xjayal lix nim li saq’e re reechaninkil li ch’och’.
Ut ke’b’eek chi q’axal nim xnajtil, jo’kan naq ke’wulak wan wi’ aninqi ha’ ut naab’al li nima’.
Relik chi yaal, ut ke’xjek’i ajwi’ rib’ sa’ li jar raqal chi ch’och’, sa’eb’ li jar raqal b’ar wi’ moko kikana ta chi sachenaq ut chi maak’a’ xche’il, xb’aan xk’ihaleb’ li ke’wan chaq aran, li junxil ke’eechanink chaq re li ch’och’.
Anajwan maajun raqal re li ch’och’ sachenaq, ka’ajwi’ naq maak’a’ xche’il; a’b’an xb’aan xnimal lix asachlijikeb’ li tenamit li ke’wan chaq junxil sa’ li ch’och’, bsachenaq nayeeman re.
Ut yal b’ab’ay li che’ wan chiru lix b’een li ch’och’, a’b’anan rik’in a’an eb’ li tenamit li xkoheb’ aran ke’niman xseeb’al chi numtajenaq rik’in xk’anjelankil li chun, jo’kan naq ke’xyiib’ li kab’l rik’in chun, sa’ li ke’wan wi’ rochoch.
Ut kik’ulman naq ke’k’ihan ut ke’jek’iman, ut ke’el chaq sa’ li ch’och’ sa’ xjayal lix tz’e li saq’e toj sa’ li ch’och’ sa’ xjayal lix nim li saq’e, ut ke’jek’iman toj reetal naq ke’ok chixnujob’resinkil chixjunil li ch’och’, chalen sa’ li palaw sa’ xtz’e li saq’e toj sa’ li palaw sa’ xnim, chalen sa’ li apalaw sa’ rokeb’ saq’e toj sa’ li palaw sa’ releb’aal.
Ut eb’ li ani ke’wan sa’ li ch’och’ sa’ xjayal lix nim li saq’e ke’wan rochoch sa’ muheb’aal t’ikr, ut sa’ ochoch chun, ut ke’xkanab’ jar xtoonal li che’ li namoq chaq chiru lix b’een li ch’och’ naq taanimanq, re naq chirix xnumikeb’ li kutan taawanq xche’eb’ re xyiib’ankil lix kab’leb’, relik chi yaal, lix tenamiteb’, ut lix santil ochocheb’, ut lix ch’utleb’aaleb’, ut lix santil muheb’aaleb’, ut li k’iila paay lix kab’leb’.
Ut kik’ulman naq rik’in naq li che’ q’axal ink’a’ natawman sa’ li ch’och’ sa’ xjayal lix nim li saq’e, ke’xtaqla naab’al chi ak’amb’il chiru ha’.
Ut chi jo’kan ke’xtenq’aheb’ li tenamit sa’ li ch’och’ sa’ xjayal lix nim li saq’e re te’ruuq chixyiib’ankil naab’al li tenamit, rik’in che’ ut rik’in ajwi’ chun.
Ut kik’ulman naq ke’wan naab’al reheb’ lix atenamit laj Ammon, aj Lamaniiteb’ jo’ ke’yo’la, li xkoheb’ ajwi’ sa’ li ch’och’ a’in.
Anajwan ut wan naab’al li esil tz’iib’anb’il chirix lix b’aanuhomeb’ li tenamit a’in, xb’aan naab’al reheb’ li tenamit a’in, li ch’olch’o ru ut q’axal nim ru, chirixeb’ a’an.
A’ut k’ehomaq reetal, yal ta jun miin raqal lix b’aanuhomeb’ li tenamit a’in, relik chi yaal, li esilal chirixeb’ laj Lamanita ut chirixeb’ laj Nefita, ut lix pleeteb’, ut li wech’ok-ib’, ut li jachok-ib’ reheb’, ut lix jultikahomeb’, ut lix profeetil aatineb’, ut lix xikikeb’ chiru ha’, ut li yiib’ank jukub’ xb’aaneb’, ut li yiib’ank asantil ochoch ut ch’utleb’aal xb’aaneb’, ut lix santil muheb’aaleb’, ut lix tiikilaleb’, ut lix maa’usilaleb’, ut li kamsink, ut li maq’ok, ut li poqlenk xb’aaneb’, ut li k’iila paay chi tz’eqb’eetalil ut ko’b’eetak yumb’eetak, ink’a’ naru nak’ehe’ xna’aj sa’ li k’anjel a’in.
A’b’an k’ehomaq reetal, wan k’iila hu ut k’iila tz’iib’anb’il esil, li junjunq paay wan, ut lix k’ihaleb’ a’an tz’iib’anb’il xb’aaneb’ laj Nefita.
Ut anumsinb’ileb’ chaq xb’aan li jun tasal tenamit re li jun tasal chik xb’aaneb’ laj Nefita, toj reetal ajwi’ naq eb’ a’an ke’t’ane’ sa’ li q’etok aatin ut ke’kamsiik, ke’poqleek, ut ke’yohe’, ut ke’alinasiik, ut ke’kana chi kamsinb’il, ut ke’jek’iik chiru lix b’een li ch’och’, ut ke’junajiik rik’ineb’ laj Lamanita toj reetal naq bmoko aj Nefita ta chik yeeb’il reheb’, okenaqeb’ b’an chi aj maakeb’, ut xulo’jenaqeb’, ut josq’eb’, relik chi yaal, okenaqeb’ choq’ aj Lamanita.
Ut anajwan ninsutq’i wi’chik sa’ li esil ninye; jo’kan ut, li k’a’ru kinye kik’ulman chirix naq wanjenaq xnimal li wech’ok-ib’, ut li choqink, ut li pleet, ut li jachok-ib’, sa’ xyanq lix tenamit laj Nefi.
Kiraqe’ li xwaq roxk’aal chihab’ rawa’b’ejileb’ laj raqol aatin, Ut kik’ulman naq toj kiwan nimla wech’ok-ib’ sa’ li ch’och’, relik chi yaal, sa’ ajwi’ li xwuq roxk’aal chihab’, ut jo’kan ajwi’ sa’ li xwaqxaq roxk’aal.
A’b’anan laj Helaman kiwan sa’ li raqleb’aal aatin rik’in tiik ruhil na’leb’ ut juntaq’eetalil; relik chi yaal, k’eek’o xch’ool chixpaab’ankil lix k’uub’anb’il aatin, ut lix raqb’a-aatin, ut lix taqlahom li Dios, ut kixb’aanu junelik li k’a’ru tiik sa’ rilob’aal li Dios; ut kib’eek jo’ chanru xb’e lix yuwa’, jo’kan naq ki’usa sa’ li ch’och’.
Ut kik’ulman naq ke’wan wiib’ li ralal.
Li asb’ej aj aNefi kixk’e choq’ xk’ab’a’, ut li iitz’inb’ej aj bLehi choq’ xk’ab’a’.
Ut ke’ok chi nimank choq’ re li Qaawa’.
Ut kik’ulman naq ki’ok chi ch’anaak li pleet ut li wech’ok-ib’, chi b’ab’ay sa’ xyanq lix tenamiteb’ laj Nefita, naq yoo chi nach’ok xraqik li xwaqxaq roxk’aal chihab’ rawa’b’ejileb’ laj raqol aatin sa’ xb’een lix tenamit laj Nefi.
Ut kik’ulman sa’ li xb’ele roxk’aal chihab’ rawa’b’ejileb’ laj raqol aatin, kixaqab’aak li tuqtuukilal chi rajlal sa’ li ch’och’ chixjunil, ka’aj b’an wi’ naq wankeb’ li muqmuukil molam kixxaqab’ chaq laj aGadianton aj elq’ sa’eb’ li jar raqal chi ch’och’ wan wi’ xk’ihal li tenamit, ut sa’ li kutan a’an moko nawb’ileb’ ta xb’aaneb’ li wankeb’ sa’ xjolomil li tenamit, jo’kan naq ink’a’ ke’sache’ chaq sa’ li ch’och’.
Ut kik’ulman naq sa’ li chihab’ ajwi’ a’an kiwan li usaak chi numtajenaq sa’ li iglees, jo’kan naq wankeb’ li ke’xjunaji rib’ chi mil rik’in li iglees, ut ke’kub’e xha’ choq’ re li jalb’a-k’a’uxlej.
Ut k’a’jo’ xnimal li usaak sa’ li iglees, ut k’a’jo’ xk’ihal li osob’tesink li kihoye’ sa’ xb’een li tenamit, jo’kan naq eb’ ajwi’ li taqenaqil aj tij ut laj tzolonel ke’sach xch’ooleb’ chi numtajenaq.
Ut kik’ulman naq ki’usa lix k’anjel li Qaawa’, toj reetal naq ki’ux xkub’sinkileb’ xha’ ut xjunajinkil rik’in lix iglees li Dios k’iila aamej, relik chi yaal, chi lajetq mil.
Chi jo’kan naru naqil naq li Qaawa’ naruxtaana ru chixjunil li ani, rik’in x’anchalil xch’ool, taapatz’oq re lix santil k’ab’a’.
Relik chi yaal, chi jo’kan naqil naq li arokeb’aal li choxa teeto chiru bchixjunil, chiruheb’ ajwi’ li ani te’paab’anq re lix k’ab’a’ li Jesukristo, a’an li Ralal li Dios.
Relik chi yaal, naqil naq yalaq ani na’ajok re naru chixchapb’al rib’ chiru li araatin li Dios, li byo’yo ut nim xwankil, li tixjach sa’ xyi chixjunil lix seeb’al xb’alaq’ ut lix ra’al ut lix k’oxlanb’il na’leb’ laj tza, ut tixb’eresi li winq re li Kristo sa’ jun li laatz’ ut cka’ch’in ruhil b’e chiru li djul a’an maak’a’ roso’jik re rahilal, li k’uub’anb’il re xsub’b’aleb’ laj maak— Ut tixk’am li raameb’, relik chi yaal, li aamej li ink’a’ nakam, toj sa’ axnim uq’ li Dios sa’ li awa’b’ejihom re choxa, re taachunlaaq rik’in laj Abraham, ut laj Isaak, ut rik’in laj Jakob, ut rik’in chixjunileb’ li qasantil yuwa’, re ink’a’ chik taa’elq chaq.
Ut sa’ li chihab’ a’in kiwan rajlal li saho’k ch’oolej sa’ li ch’och’ Tzarahemla, ut sa’eb’ chixjunil li na’ajej chixsutam, sa’ chixjunil ajwi’ li ch’och’ eechaninb’il xb’aaneb’ laj Nefita.
Ut kik’ulman naq kiwan tuqtuukilal ut sahil ch’oolejil chi numtajenaq sa’ rela’ li xb’ele roxk’aal chihab’; relik chi yaal, ut kiwan rajlal li tuqtuukilal ut nimla sahil ch’oolejil sa’ li xlaje roxk’aal chihab’ rawa’b’ejileb’ laj raqol aatin.
Ut sa’ li xjunlaju roxk’aal chihab’ rawa’b’ejileb’ laj raqol aatin kiwan ajwi’ li tuqtuukilal, ka’ajwi’ b’an naq li q’etq’etil kixtikib’ ok sa’ li iglees—ink’a’ sa’ lix iglees li Dios, sa’ xch’ooleb’ b’an li ani neke’xye rib’ naq wankeb’ sa’ lix iglees li Dios— Ut eb’ a’an ke’taqsiik sa’ li aq’etq’etil, toj reetal naq ke’xrahob’tesi naab’al li ras riitz’ineb’.
Anajwan a’in jun nimla maa’usilal, ut xb’aan a’an li jun raqal re li tenamit li tuulaneb’ xch’ool ke’xk’ul nimla rahob’tesiik, ut ke’b’eek chiru naab’al li ch’a’ajkilal.
A’b’anan ake’kuyuk sa’ ut bke’tijok chi kok’ aj xsa’, ut k’a’jo’ wi’chik ke’kawu xmetz’ew sa’ cxtuulanileb’, ut k’a’jo’ wi’chik ke’kana chi ink’a’ neke’eek’an sa’ xpaab’ankil li Kristo, toj reetal naq kinujak raameb’ rik’in sahil ch’oolejil ut k’ojob’aak ch’oolej, relik chi yaal, toj reetal ajwi’ naq dke’saqob’resiik ru ut eke’santob’resiik xch’ooleb’, ut kichal li santob’resiik a’an xb’aan fxq’axtesinkil xch’ooleb’ chiru li Dios.
Ut kik’ulman naq kiraqe’ ajwi’ li xkab’laju roxk’aal chihab’ sa’ tuqtuukilal, ka’ajwi’ b’an naq kiwan li q’etq’etil numtajenaq nim li ki’ok chaq sa’ xch’ooleb’ li tenamit, ut a’an xb’aan axb’ihomaleb’ li numtajenaq nim, ut li usaak ke’xk’ul chaq sa’ li ch’och’; ut kiniman a’in rik’ineb’ wulaj wulaj.
Ut kik’ulman sa’ li roxlaju roxk’aal chihab’ rawa’b’ejileb’ laj raqol aatin, kikam laj Helaman, ut laj Nefi li ralal asb’ej ki’ok chi awa’b’ejink sa’ xna’aj.
Ut kik’ulman naq kiwan sa’ li raqleb’aal aatin rik’in tiik ruhil na’leb’ ut juntaq’eetalil; relik chi yaal, a’an kixpaab’ lix taqlahom li Dios, ut kib’eek sa’ xb’e lix yuwa’.
 Ut kik’ulman naq sa’ li chihab’ ajwi’ a’in, k’ehomaq reetal, laj aNefi kixq’axtesi li raqleb’aal aatin chiru jun winq aj Cetzoram xk’ab’a’.
Xb’aan naq jo’ naxaqab’aman lix chaq’rab’eb’ ut xjolomil lix tenamiteb’ xb’aan axyaab’ xkux li tenamit, ut eb’ li bneke’xsik’ ru li ink’a’ us k’iheb’ wi’chik chiruheb’ li neke’xsik’ ru li us, jo’kan naq yookeb’ chaq chi q’ano’k choq’ re li sache’k, xb’aan naq kikana li chaq’rab’ chi po’jenaq ru.
Relik chi yaal, ut moko chixjunil ta a’in; a’aneb’ jun tenamit jiip xk’a’uxl, jo’kan naq ink’a’ kiru xjolominkileb’ rik’in li chaq’rab’ chi moko rik’in tiik ruhil na’leb’, ka’ajwi’ choq’ re xsachlijikeb’.
Ut kik’ulman naq kikana laj Nefi chi tawajenaq xb’aan xmaa’usilaleb’; ut akixq’axtesi li raqleb’aal aatin, ut kixk’ul sa’ xb’een xjultikankil li raatin li Dios chiru chixjunil rela’ lix kutan, ut jo’kan ajwi’ aj Lehi li riitz’in, chiru chixjunil rela’ lix kutan a’an; Xb’aan naq kijultiko’ reheb’ li aatin kixye laj Helaman lix yuwa’ reheb’.
A’in ut li aatin li kixye: K’ehomaq reetal, ex walal, nawaj raj naq chijultiko’q eere xpaab’ankil lix taqlahom li Dios; ut nawaj raj naq teech’olob’ chiru li tenamit li aatin a’in.
K’ehomaq reetal, xink’e eere xk’ab’a’eb’ li xb’een aqayuwa’ li ke’el chaq sa’ li ch’och’ Jerusalen; ut a’in kinb’aanu re naq jo’q’e teek’oxla lee k’ab’a’ teek’oxlaheb’ a’an; ut naq nekek’oxlaheb’ a’an, teek’oxla lix k’anjeleb’; ut naq nekek’oxla lix k’anjeleb’ taaruuq teenaw chanru naq yeeb’il, ut tz’iib’anb’il ajwi’, naq bchaab’ileb’ chaq.
Jo’kan ut, ex walal, nawaj raj naq cheb’aanu li k’a’ru chaab’il, re naq taaruuq taayeemanq cherix laa’ex, ut taatz’iib’amanq ajwi’, jo’ chanru yeeb’il ut tz’iib’anb’il chirixeb’ a’an.
Ut anajwan ex walal, k’ehomaq reetal wan k’a’ruhaq chik li nawaj raj eerik’in, ut li wajom a’an naq ink’a’ teeb’aanu li k’a’aq re ru a’in re taaruuq teenima eerib’, re b’an taaruuq teeb’aanu li k’a’aq re ru a’in re xtamresinkil choq’ eere jun ab’ihomal sa’ choxa, relik chi yaal, li taawanq chi junelik, ut li ink’a’ nalaj chaq; relik chi yaal, re taawanq eerik’in li bloq’laj maatan a’an, a’ li junelik yu’am, li naru naqak’oxla naq k’eeb’il reheb’ li qayuwa’.
Aay, chijultiko’q, chijultiko’q eere, ex walal, li aaatin kixye li rey aj Benjamin re lix tenamit; relik chi yaal, chijultiko’q eere naq maajun chik b’e wan chi moko chan chik ru taaruuq taakole’q wi’ li winq, ka’ajwi’ chi btojb’il rix xmaak xb’aan xkik’el li Jesukristo, li taachalq; relik chi yaal, chijultiko’q eere naq a’an taachalq re cxtojb’al rix li druchich’och’.
Ut chijultiko’q ajwi’ eere li aaatin kixye laj Amulek re laj Tzeesrom, sa’ li tenamit Ammonihah; xb’aan naq a’an kixye re naq li Qaawa’ taak’ulunq chi yaal re xtojb’al rix lix tenamit, a’b’an naq ink’a’ taachalq re xtojb’aleb’ rix sa’ lix maakeb’; re b’an xtojb’aleb’ rix chiru chaq lix maakeb’.
Ut a’an wan xwankil k’eeb’il re xb’aan li Yuwa’b’ej re xtojb’aleb’ rix chiru lix maakeb’, xb’aan li jalb’a-k’a’uxlej; jo’kan naq akixtaqlaheb’ lix anjel re xch’olob’ankil resil li na’leb’ nachal wi’ li jalb’a-k’a’uxlej, li nak’amok rik’in xwankil laj Tojol-ix, re te’kole’q li raameb’.
Ut anajwan, ex walal, chijultiko’q, chijultiko’q eere naq a’ sa’ xb’een lix asaqoonaq laj Tojol qix, a’an li Kristo, li Ralal li Dios, naq tento teek’e beek’ojob’ankil; re naq jo’q’e tixtaqla laj tza lix kawil iq’, relik chi yaal, lix tzimaj sa’ li sut iq’, relik chi yaal, naq chixjunil lix saqb’ach ut lix kawil ckaq-sut-iq’ taatenoq sa’ eeb’een, maak’a’aq xwankil chekelonkil taq’a sa’ li jul re rahilal ut rahil ch’oolejil li maak’a’ roso’jik, sa’ xk’ab’a’ li saqoonaq li kab’lanb’ilex wi’, a’an jun k’ojleb’aal ch’olch’o ru, jun k’ojleb’aal b’ar wi’ wi te’kab’laq li winq sa’ xb’een ink’a’ taaruuq te’t’ane’q.
Ut kik’ulman naq a’in li aatin akixk’ut laj Helaman chiruheb’ li ralal; relik chi yaal, kixk’ut k’iila k’a’aq re ru chiruheb’ li moko tz’iib’anb’il ta, ut jo’kan ajwi’ k’iila k’a’aq re ru li tz’iib’anb’il.
Ut kijultiko’ reheb’ li raatin; jo’kan ut naq xkoheb’, rik’in xpaab’ankil lix taqlahom li Dios, re xk’utb’al li raatin li Dios sa’ xyanq chixjunil lix tenamit laj Nefi, ut ke’tikla chaq sa’ li tenamit Naab’alil; Ut chirix aran sa’ li tenamit Gid, chirix li tenamit Gid sa’ li tenamit Mulek; Ut jo’kan sa’ li junjunq chi tenamit, toj reetal naq xikenaqeb’ chaq sa’ xyanq chixjunil lix tenamit laj Nefi li wankeb’ sa’ li ch’och’ sa’ xjayal lix tz’e li saq’e; ut chirix aran sa’ li ch’och’ Tzarahemla, sa’ xyanqeb’ laj Lamanita.
Ut kik’ulman naq ke’jultikan aatin rik’in nimla wankilal, jo’kan naq ke’xsacheb’ xna’leb’ naab’al xkomoneb’ a’an ali ke’risi chaq rib’ li ke’el chaq rik’ineb’ laj Nefita, jo’kan naq eb’ a’an ke’chal chi uub’ej ut ke’xch’olob’ xmaakeb’ ut ke’kub’e xha’ choq’ re li jalb’a-k’a’uxlej, ut tikto ke’sutq’i rik’ineb’ laj Nefita re xyalb’aleb’ xq’e chixtuqub’ankil choq’ reheb’ li ink’a’ us li ke’xb’aanu chaq.
Ut kik’ulman naq laj Nefi ut laj Lehi ke’jultikan aatin chiruheb’ laj Lamanita chi k’a’jo’ xnimal lix wankileb’ ut li wankilal k’eeb’il chaq reheb’, xb’aan naq wankeb’ xwankil ut k’eeb’il xwankilaleb’ re te’ruuq chi aaatinak, ut k’eeb’il ajwi’ reheb’ k’a’ru li te’xye— Jo’kan naq k’a’jo’ xsachikeb’ xch’ool laj Lamanita naq ke’aatinak, toj reetal naq ake’q’unb’esiik xch’ool, jo’kan naq ke’wan waqxaqib’ mil xkomoneb’ laj Lamanita li wankeb’ sa’ li ch’och’ Tzarahemla ut sa’ xsutam li ke’kub’e xha’ choq’ re li jalb’a-k’a’uxlej, ut ke’q’unb’esiik xch’ool chirix xmaa’usilal li na’leb’ kanab’anb’il chaq xb’aaneb’ lix yuwa’.
Ut kik’ulman naq laj Nefi ut laj Lehi ke’el chaq aran re te’xik sa’ li ch’och’ Nefi.
Ut kik’ulman naq ke’chape’ xb’aan jun teep aj pleet reheb’ laj Lamanita ut ke’tz’ape’ sa’ atz’alam; relik chi yaal, sa’ ajwi’ li tz’alam a’an b’ar wi’ ke’tz’ape’ chaq laj Ammon ut eb’ lix komon xb’aaneb’ lix moos laj Limhi.
Ut chirix naq tz’apb’ileb’ chaq k’iila kutan sa’ tz’alam chi maak’a’ li tzakemq, k’ehomaq reetal, koxe’okaq sa’ tz’alam re xchapb’aleb’ re taaruuq te’xkamsiheb’.
Ut kik’ulman naq laj Nefi ut laj Lehi ke’sute’ rix chanchan xb’aan axam, jo’kan naq moko ke’chal ta xch’ool xk’eeb’al li ruq’ sa’ xb’eeneb’ xb’aan xxiw naq maare anchal te’k’ate’q.
A’b’an laj Nefi ut laj Lehi moko ke’k’ate’ ta; ut chanchan naq xaqxookeb’ sa’ xyi li xam ut moko ke’k’ate’ ta.
Ut naq ke’ril naq sutsuukeb’ rix xb’aan jun axaqal li xam, ut naq ink’a’ naxk’ateb’, ke’chal xkawileb’ xch’ool.
Xb’aan naq ke’ril naq eb’ laj Lamanita maak’a’eb’ xch’ool chixk’eeb’al li ruq’ sa’ xb’eeneb’; chi moko wankeb’ xch’ool chi nach’ok rik’ineb’; xaqxookeb’ b’an chanchan naq ke’memo’ chaq xb’aan xsachikeb’ xch’ool.
Ut kik’ulman naq laj Nefi ut laj Lehi ke’xxaqab’ rib’ chi uub’ej ut ke’ok chiraatinankileb’, ut ke’xye: Mexxuwak, xb’aan naq k’ehomaq reetal, a’an li Dios li xk’utuk cheru li sachb’a-ch’oolejil na’leb’ a’in, sa’ li kixk’ut wi’ cheru naq ink’a’ nekexru chixk’eeb’al eeruq’ sa’ qab’een re qakamsinkil.
Ut k’ehomaq reetal, chirix naq ke’xye li aatin a’in, li ch’och’ kichiiq’an chi numtajenaq, ut ke’chiq’ok xtz’akil li tz’alam chanchan naq okeb’ re chi uq’e’k chi ch’och’; a’b’an k’ehomaq reetal, ink’a’ ke’t’ane’.
Ut k’ehomaq reetal, eb’ li wankeb’ sa’ li tz’alam a’aneb’ laj Lamanita ut laj Nefita li risihomeb’ chaq rib’.
Ut kik’ulman naq ke’moye’ xb’aan jun choql re aq’ojyin, ut kichal anchal jun xik’ob’aal xiw sa’ xb’eeneb’.
Ut kik’ulman naq kichal jun axyaab’ kuxej chanchan sa’ xb’een chaq li choql re q’ojyin, li kixye: Chejal eek’a’uxl, chejal eek’a’uxl, ut meesik’ chik xsachb’aleb’ inmoos li keb’intaqla eere re xch’olob’ankil li chaab’il esilal.
Ut kik’ulman, naq ke’rab’i lix yaab’ kuxej a’in, ut k’ehomaq reetal naq maawa’ xyaab’ li kaaq, chi moko xyaab’ li nimla kawil eek’ank; k’ehomaq b’an reetal, a’an jun aq’unil xyaab’ kuxej tz’aqal xq’unil xyaab’, chanchan naq sa’ hasb’ na’ab’iman, ut ki’ok toj sa’ xyi li aamej— Ut us ta q’un li xyaab’ kuxej, k’ehomaq reetal, kichiiq’an li ch’och’ chi numtajenaq, ut ke’chiq’chot wi’chik xtz’akil li tz’alam, chanchan naq ok re chi uq’e’k chi ch’och’; ut k’ehomaq reetal, li choql re q’ojyin, li kimoyok reheb’, ink’a’ ki’isiik— Ut k’ehomaq reetal, kichal wi’chik lix yaab’ kuxej, ut kixye: Chejal eek’a’uxl, chejal eek’a’uxl, xb’aan naq taanach’oq chaq li awa’b’ejihom re choxa; ut meesik’ chik xsachb’aleb’ inmoos.
Ut kik’ulman naq kichiiq’an wi’chik li ch’och’, ut ke’chiq’chot li tz’ak.
Ut jo’kan ajwi’ rox sut kichal lix yaab’ kuxej, ut kixye reheb’ sachb’a-ch’oolejil aatin li ink’a’ naru nayehe’ xb’aan winq; ut ke’chiq’chot wi’chik li tz’ak, ut kichiiq’an li ch’och’ chanchan naq ok re chixjachb’al rib’ sa’ xyi.
Ut kik’ulman naq ink’a’ ke’ru laj Lamanita chi eelelik xb’aan li choql re q’ojyin li kimoyok reheb’; relik chi yaal, ut jo’kan ajwi’ ink’a’ ke’ru chi eek’ank xb’aan li xiw li kichal sa’ xb’eeneb’.
Anajwan kiwan jun sa’ xyanqeb’, aj Nefita naq kiyo’la chaq, li kiwan chaq junxil sa’ lix iglees li Dios, a’b’an kirisi chaq rib’ rik’ineb’.
Ut kik’ulman naq a’an kixsutq’isi rib’, ut k’ehomaq reetal, kiril chiru li choql re q’ojyin li rilob’aal laj Nefi ut laj Lehi; ut k’ehomaq reetal, ake’lemtz’un ru chi numtajenaq, chanchan rilob’aaleb’ li anjel.
Ut kiril naq ke’xtaqsi rilob’aaleb’ sa’ choxa, ut wankeb’ chi chanchan naq yookeb’ chi aatinak malaj chixtaqsinkil xyaab’eb’ xkux chiru junaq li ani ilb’il xb’aaneb’.
Ut kik’ulman naq li winq a’in kixjap re chiru li ch’utch’uukil tenamit, naq te’xsutq’isi rib’ ut te’iloq.
Ut k’ehomaq reetal, kik’ehe’ wankil reheb’ re te’xsutq’isi rib’ ut te’iloq, ut ke’xk’e reetal li rilob’aal laj Nefi ut laj Lehi.
Ut ke’xye re li winq: K’e reetal, k’a’ru xyaalalil chixjunil li k’a’aq re ru a’in, ut ani aj-ik’in neke’aatinak li winq a’in?
Anajwan aj Aminadab xk’ab’a’ li winq.
Ut laj Aminadab kixye reheb: Neke’aatinak rik’ineb’ lix anjel li Dios.
Ut kik’ulman naq eb’ laj Lamanita ke’xye re: aK’a’ru taqab’aanu, re taa’isiiq chaq li choql re q’ojyin li namoyok qu?
Ut laj Aminadab kixye reheb: Tento ateejal eek’a’uxl, ut tex’elajinq chiru lix yaab’ kuxej, toj reetal naq taawanq beepaab’aal chirix li Kristo, li kik’ute’ xyaalal cheru xb’aan laj Alma, ut laj Amulek, ut laj Tzeesrom; ut naq teeb’aanu a’in, taa’isiiq chaq li choql re q’ojyin li namoyok eeru.
Ut kik’ulman naq chixjunileb’ ke’ok chi elajink chiru lix yaab’ xkux a’an li kichiq’ok chaq re li ch’och’; relik chi yaal, ke’elajin toj reetal naq ki’isiik chaq li choql re q’ojyin.
Ut naq ke’xb’eresi li rilob’aal chixsutameb’, ut ke’ril naq isinb’il li choql re q’ojyin li kimoyok chaq ruheb’, k’ehomaq reetal, kik’ulman naq ke’ril naq asutub’anb’ileb’, relik chi yaal, li junjunq chi aamej, xb’aan jun xaqal li xam.
Ut laj Nefi ut laj Lehi wankeb’ sa’ xyiheb’; relik chi yaal, sutsuukeb’; relik chi yaal, wankeb’ chanchan sa’ xyi jun xam naxamnak, a’b’an moko ke’rahob’tesiik ta xb’aan, chi moko kixk’at xtz’akil li tz’alam; ut ke’nujak rik’in li asahil ch’oolejil a’an li ink’a’ naru xyeeb’al, ut li nujenaq chi loq’alil.
Ut k’ehomaq reetal, lix aLoq’laj Musiq’ li Dios kikub’e chaq sa’ choxa, ut ki’ok sa’ xch’ooleb’, ut ke’nujak chanchan rik’in xam, ut ke’ru bchixyeeb’al sachb’a-ch’oolejil aatin.
Ut kik’ulman naq kichal jun xyaab’ kuxej rik’ineb’, relik chi yaal, jun sahil xyaab’ kuxej, chanchan jun hasb’, ut kixye: aTuqtuukilal, tuqtuukilal chiwanq eerik’in, xb’aan eepaab’aal chirix li Q’axal Raaro inb’aan, li kiwan chalen chaq sa’ xk’ojlajik li ruchich’och’.
Ut anajwan, naq ke’rab’i a’in ke’xb’eresi li rilob’aal taqe’q chanchan naq te’ril b’ar kichal wi’ lix yaab’ kuxej, ut k’ehomaq reetal, ke’ril chi ateeliik li choxa; ut ke’kub’e chaq li anjel sa’ choxa ut ke’k’anjelak chiruheb’.
Ut ke’wan tana’ oxib’ cient chi aamej li ke’ilok ut ke’ab’ink re li k’a’aq re ru a’in, ut kiyehe’ reheb’ naq te’xik ut misach xch’ooleb’, chi moko taawiib’anq xch’ooleb’.
Ut kik’ulman naq xkoheb’, ut ke’k’anjelak chiru li tenamit, ut chiru chixjunil li na’ajej sa’ xsutam ke’xch’olob’ chixjunil li k’a’aq re ru ke’rab’i ut ke’ril chaq, jo’kan naq lix k’ihaleb’ laj Lamanita ke’q’unb’esiik xch’ool xb’aaneb’, xb’aan xnimal li rilomeb’ li ke’xk’ul chaq.
Ut jo’ k’ihaleb’ li ake’q’unb’esiik xch’ool ke’xkanab’ xk’anjeleb’aal re pleet, jo’ ajwi’ lix kaqaleb’ xch’ool ut li na’leb’ kanab’anb’il chaq xb’aan lix yuwa’eb’.
Ut kik’ulman naq ke’xq’axtesi reheb’ laj Nefita li ch’och’ kiwan wi’ chaq reechanihomeb’.
 Ut kik’ulman naq chirix naq kiraqe’ li xkab’ xkaak’al chihab’ rawa’b’ejileb’ laj raqol aatin, ak kik’ulman chixjunil li k’a’aq re ru a’in, ut eb’ laj Lamanita ke’ok, lix k’ihaleb’, choq’ jun tenamit tiik xch’ool, jo’kan naq lix atiikilaleb’ naxq’ax xtiikilaleb’ laj Nefita, xb’aan naq xaqxookeb’ chi kaw ut ink’a’ neke’eek’an sa’ li paab’aal.
Xb’aan naq k’ehomaq reetal, wankeb’ naab’al reheb’ laj Nefita li ke’ok chaq chi akawujenaqeb’ ut chi moko yot’b’il ta xch’ooleb’, ut chi q’axaleb’ aj maak, toj reetal naq ke’xtz’eqtaana li raatin li Dios ut chixjunil li jultikank ut li profeetil ch’olob’ank li nachal sa’ xyanqeb’.
A’b’anan eb’ li wankeb’ sa’ li iglees ke’wan xnimal xsahileb’ xch’ool xb’aan xjalajikeb’ xch’ool laj Lamanita; relik chi yaal, xb’aan lix iglees li Dios, li kixaqab’aman chaq sa’ xyanqeb’.
Ut ake’wan sa’ komonil chirib’ileb’ rib’, ut ke’saho’ sa’ xch’ool chirib’ileb’ rib’, ut kiwan xnimal xsahileb’ xch’ool.
Ut kik’ulman naq naab’al reheb’ laj Lamanita koxe’kub’eeq sa’ li ch’och’ Tzarahemla, ut ke’xch’olob’ chiru lix tenamiteb’ laj Nefita chan ru naq ki’ux axjalajikeb’ xch’ool, ut ke’relaji chiruheb’ naq chiwanq xpaab’aaleb’ ut che’xjal xk’a’uxl.
Relik chi yaal, ut naab’al reheb’ ke’jultikan aatin rik’in wankilal, ut chi k’eeb’ileb’ xwankil chi numtajenaq xnimal, toj reetal naq ke’kub’siik naab’al sa’ xchamal li tuulanil ch’oolejil, re te’wanq choq’ tuulanil aj taaqenel re li Dios ut li Karneer.
Ut kik’ulman naq naab’al reheb’ laj Lamanita xkoheb’ sa’ li ach’och’ sa’ xjayal lix nim li saq’e; ut jo’kan ajwi’ laj Nefi ut laj Lehi xkoheb’ sa’ li ch’och’ sa’ xjayal lix nim li saq’e, re jultikank aatin chiruheb’ li tenamit.
Ut chi jo’kan kiraqe’ li rox xkaak’al chihab’.
Ut k’ehomaq reetal, kiwan tuqtuukilal sa’ chixjunil li ch’och’, jo’kan naq eb’ laj Nefita neke’xik sa’ b’araq re li ch’och’ li te’raj, us ta sa’ xyanqeb’ laj Nefita malaj laj Lamanita.
Ut kik’ulman naq eb’ laj Lamanita neke’xik ajwi’ a’ yaal b’ar ke’raj, ma sa’ xyanqeb’ laj Lamanita malaj sa’ xyanqeb’ laj Nefita; ut chi jo’kan ke’ru chiraatinankil rib’ chi moko ramb’il ta, re loq’ok malaj re k’ayink, ut re k’uluk tumin, jo’ chanru li neke’raj.
Ut kik’ulman naq ke’b’ihomo’ chi numtajenaq, eb’ laj Lamanita jo’keb’ ajwi’ laj Nefita; ut kitam chi numtajenaq chiruheb’ li oor, ut li plaat, ut li k’iila paay chi ch’iich’ terto xtz’aq, jo’ sa’ li ch’och’ sa’ xtz’e li saq’e jo’ sa’ li ch’och’ sa’ xnim.
Anajwan li ch’och’ sa’ xtz’e li saq’e Lehi nayeeman re, ut li ch’och’ sa’ xnim aMulek nayeeman re, jo’ chanru xk’ab’a’ li ralal laj Sedekias; xb’aan naq li Qaawa’ kixk’am laj Mulek sa’ li ch’och’ sa’ xnim li saq’e, ut laj Lehi sa’ li ch’och’ sa’ xtz’e.
Ut k’ehomaq reetal, kiwan li k’iila paay chi oor sa’ xkab’ichal li ch’och’ a’in, jo’ ajwi’ chi plaat, ut li pek ch’iich’ xsa’ terto xtz’aq, li jar raqal wan; ut ke’wan ajwi’ aj k’anjelenel aj tz’ilol na’leb’, li neke’k’anjelank re li k’iila paay chi pek ch’iich’ xsa’ ut neke’xsaqob’resi ru; ut chi jo’kan ke’b’ihomo’.
Ke’raw xnaab’alil li iyaj nak’uxman, jo’ sa’ xnim li saq’e jo’ sa’ xtz’e; ut ke’tam chi numtajenaq, sa’ xnim li saq’e jo’ ajwi’ sa’ xtz’e.
Ut ke’k’ihan ut ke’kawu xmetz’ew chi numtajenaq sa’ li ch’och’.
Ut ke’xk’iresi k’iila ketomq ut teep chi xul, relik chi yaal, k’iila xul nimob’resinb’ileb’ xtib’el.
K’ehomaq reetal, li rixqilaleb’ ke’k’anjelak ut ke’b’aqok k’aam, ut ke’xyiib’ li k’iila paay chi t’ikr, li q’unal t’ikr b’aqb’il chi chaab’il ut li junjunq paay chi t’ikr, re xtz’apb’aleb’ lix t’ust’uukilal.
Ut li xkaa xkaak’al chihab’ kinume’ sa’ tuqtuukilal.
Ut sa’ li ro’ xkaak’al chihab’ kiwan ajwi’ xnimal xsahileb’ xch’ool ut xtuqtuukilaleb’, relik chi yaal, naab’al li jultikank aatin ut li k’iila profeetil aatin chirix li k’a’ru toj taachalq.
Ut chi jo’kan kinume’ li ro’ xkaak’al chihab’.
Ut kik’ulman naq sa’ li xwaq xkaak’al chihab’ rawa’b’ejileb’ laj raqol aatin, k’ehomaq reetal, kikamsiik laj aCetzoram xb’aan jun li uq’ej moko nawb’il ta ru, naq chunchu sa’ li raqleb’aal aatin.
Ut kik’ulman naq sa’ li chihab’ ajwi’ a’an, naq li ralal, li kixaqab’aak xb’aan li tenamit sa’ xna’aj, kikamsiik ajwi’.
Ut chi jo’kan kiraqe’ li xwaq xkaak’al chihab’.
Ut sa’ xtiklajik li xwuq xkaak’al chihab’ eb’ li tenamit ke’ok wi’chik chi nimank xmaa’usilaleb’ chi numtajenaq.
Xb’aan naq k’ehomaq reetal, li Qaawa’ k’a’jo’ xnajtil naq kirosob’tesiheb’ rik’in li b’ihomal re ruchich’och’, jo’kan naq ink’a’ ke’eek’asiik chaq sa’ li josq’il, sa’ li pleet, chi moko sa’ li hoyok kik’; jo’kan naq ke’ok chixk’eeb’aleb’ xch’ool chirix lix b’ihomaleb’; relik chi yaal, ke’ok chixsik’b’al xk’ulb’al xtumineb’ re te’wanq chi taqsinb’il li jun sa’ xb’een li jun chik; jo’kan naq ke’ok chixb’aanunkil li amuqmuukil kamsink, ut chi maq’ok ut chi poqlenk, re naq te’xk’ul xtumineb’.
Anajwan ut k’ehomaq reetal, eb’ laj kamsinel ut laj poqlenel a’in, a’aneb’ jun molam li k’uub’anb’il chaq xb’aan laj Kixkumen ut laj aGadianton.
Anajwan ut kik’ulman naq naab’al ke’wan, sa’ xyanqeb’ ajwi’ laj Nefita, sa’ xmolam laj Gadianton.
A’b’an k’ehomaq reetal, k’iheb’ wi’chik sa’ xyanqeb’ li jun raqal reheb’ laj Lamanita li q’axal aj maakeb’.
Ut a’aneb’ aj elq’ ut aj kamsinel re laj Gadianton nayehe’ reheb’.
Ut a’aneb’ li ke’kamsink re li xb’eenil aj raqol aatin aj Cetzoram, ut li ralal, naq sa’ raqleb’aal aatin wankeb’; ut k’ehomaq reetal, moko ke’tawman ta.
Ut anajwan, naq ke’xtaw laj Lamanita naq wankeb’ laj elq’ sa’ xyanqeb’, kik’ulman naq ke’raho’ xch’ool chi numtajenaq; ut ke’roksi jo’ k’ihal li kiru chiruheb’ re xsachb’aleb’ chaq sa’ xb’een li ruchich’och’.
A’b’an k’ehomaq reetal, laj Satanas kireek’asiheb’ xch’ool lix k’ihaleb’ laj Nefita, jo’kan naq ke’xjunaji rib’ rik’ineb’ li molam a’an chi aj elq’, ut ke’ok sa’ lix sumwankeb’ ut lix xaqab’anb’il aatineb’, re te’xkol rib’ ut te’xk’uula rib’ chirib’ileb’ rib’ sa’ jo’ k’ihal li ch’a’ajkilal te’k’ojob’aaq wi’, re naq moko te’xk’ul ta rahilal xb’aan li kamsink, ut li poqlenk, ut li elq’ak neke’xb’aanu.
Ut kik’ulman naq kiwan rik’ineb’ li eetalil, relik chi yaal, li amuqmuukil eetalil, ut lix muqmuukil aatineb’; ut a’in re te’xnaw ru jun lix komoneb’ li okenaq chaq sa’ li sumwank, re naq k’a’ruhaq chi maa’usilal tixb’aanu lix komon, ink’a’ taarahob’tesiiq xb’aan xkomon, chi moko xb’aaneb’ li wankeb’ sa’ lix molam, li ke’k’uluk chaq re li sumwank a’in.
Ut chi jo’kan te’ruuq chi kamsink, ut chi poqlenk, ut chi elq’ak, ut chixb’aanunkil li yumb’eetak ko’b’eetak ut li k’iila paay chi maa’usilal, li moko naxk’am ta rib’ rik’in xchaq’rab’ lix tenamiteb’, jo’ ajwi’ xchaq’rab’ lix Dios.
Ut yalaq ani reheb’ li wankeb’ sa’ xmolameb’, li taak’utb’esinq chiru li ruchich’och’ chirix lix amaa’usilaleb’ ut lix tz’eqb’eetalileb’, taaraqe’q aatin chirix, moko jo’ ta xchaq’rab’ lix tenamiteb’; jo’ chanru b’an xchaq’rab’ lix maa’usilaleb’ a’an, li k’eeb’il chaq xb’aan laj Gadianton ut laj Kixkumen.
Anajwan k’ehomaq reetal, a’an li muqmuukil axaqab’anb’il aatin ut sumwank a’in li kixtaqla laj Alma re li ralal naq moko taaxik ta sa’ li ruchich’och’, maare anchal xb’aan a’an te’k’ame’q li tenamit taq’a sa’ li sache’k.
Anajwan k’ehomaq reetal, li amuqmuukil xaqab’anb’il aatin ut sumwank a’an moko kiwulak ta rik’in laj Gadianton xb’aaneb’ li hu li ke’q’axtesiman re laj Helaman; k’ehomaq b’an reetal, kik’ehe’ sa’ xch’ool laj Gadianton xb’aan bli winq ajwi’ a’an li kiq’unb’esink xch’ooleb’ li xb’een qana’ qayuwa’ re te’xk’ux li ru che’ li xyehe’ naq ink’a’ taak’uxmanq— Relik chi yaal, li winq ajwi’ a’an li kixk’uub’ xna’leb’ rik’in laj aKain, naq wi a’an tixkamsi laj Abel li riitz’in, moko taanawe’q ta xb’aan li ruchich’och’.
Ut kixk’uub’ xna’leb’ rik’in laj Kain ut rik’ineb’ li neke’taaqenk re chalen chaq sa’ li kutan a’an.
Ut a’an ajwi’ li winq a’an li kixk’e sa’ xch’ooleb’ li tenamit axyiib’ankil jun li kab’l najt tz’aqal xteram re te’wulaq sa’ choxa.
Ut a’an ajwi’ li winq a’an li kijalb’ehink reheb’ li tenamit li ke’el chaq sa’ li najt xteramil kab’l toj sa’ li ch’och’ a’in, li kixjek’i li k’anjel re q’ojyin ut li tz’eqb’eetalil chiru chixjunil lix b’een li ch’och’, toj reetal naq kixkeloheb’ li tenamit taq’a sa’ jun li bsache’k chi junajwa, ut sa’ jun xb’alb’a li junelik nakana.
Relik chi yaal, a’an ajwi’ li winq a’an li kixk’e sa’ xch’ool laj aGadianton naq toj tixk’e chi uxmank li k’anjel re q’ojyin, ut re muqmuukil kamsink; ut a’an xk’ehom chaq chi k’utmank chalen chaq sa’ xtiklajik li winq toj sa’ ajwi’ li kutan a’in.
Ut k’ehomaq reetal, a’an ajwi’ alaj yoob’ahom re chixjunil li maak.
Ut k’ehomaq reetal, a’an naxk’e chi uxmank lix k’anjel re q’ojyin ut muqmuukil kamsink, ut naxnumsi lix k’oxlanb’il k’anjeleb’, ut lix xaqab’anb’il aatineb’, ut lix sumwankeb’, ut lix k’uub’anb’il na’leb’eb’ re xuwajel maa’usilal, chiru li junjunq tasal tenamit a’ yaal jo’ chanru naru chixchapb’aleb’ xch’ool li ralal xk’ajoleb’ li winq.
Anajwan ut k’ehomaq reetal, k’a’jo’ naq kixchap chaq xch’ooleb’ laj Nefita; relik chi yaal, jo’kan naq ke’ok chi numtajenaq choq’ aj maak; relik chi yaal, lix k’ihaleb’ ke’el chaq sa’ xb’ehil li tiikilal, ut ake’xyeq’i rub’el roqeb’ lix taqlahom li Dios, ut ke’ok sa’ tz’aqal xb’eheb’ a’an, ut ke’xyiib’ choq’ reheb’ li pak’b’il dios rik’in lix oor ut lix plaat.
Ut kik’ulman naq amoko k’iila chihab’ ta xnumik naq kichal chixjunil li maa’usilal a’in sa’ xb’eeneb’, jo’kan naq lix k’ihal a’an kichal sa’ xb’eeneb’ sa’ li xwuq xkaak’al chihab’ rawa’b’ejileb’ laj raqol aatin sa’ xb’een lix tenamit laj Nefi.
Ut ke’niman sa’ xmaa’usilaleb’ sa’ li xwaqxaq xkaak’al chihab’ ajwi’, sa’ li ke’raho’ wi’ xch’ool ut ke’yaab’ak chi naab’al li tiikeb’ xch’ool.
Ut chi jo’kan naqil naq eb’ laj Nefita ke’ok chi lajk chi maak’a’eb’ xpaab’aal, ut chi nimank sa’ li maa’usilal ut li tz’eqb’eetalil, naq eb’ laj Lamanita ke’ok chi nimank chi numtajenaq sa’ li na’leb’ chirix lix Dios; relik chi yaal, ke’ok chixpaab’ankil lix k’uub’anb’il aatin ut lix taqlahom, ut chi b’eek chiru sa’ li yaal ut li tiikilal.
Ut chi jo’kan naqil naq lix Musiq’ li Qaawa’ ki’ok achirisinkil chaq rib’ rik’ineb’ laj Nefita, xb’aan xmaa’usilaleb’ ut xkawil li raameb’.
Ut chi jo’kan naqil naq li Qaawa’ ki’ok chixhoyb’al lix Musiq’ sa’ xb’eeneb’ laj Lamanita, xb’aan xq’unaleb’ xch’ool ut x’anchalileb’ xch’ool chixpaab’ankil li raatin.
Ut kik’ulman naq eb’ laj Lamanita ke’xsik’iheb’ li jun molam chi aj elq’ re laj Gadianton; ut ke’xjultika li raatin li Dios sa’ xyanq li jun raqal li q’axaleb’ aj maak sa’ xyanqeb’, jo’kan naq li jun molam chi aj elq’ a’in kisache’ chaq chi junajwa sa’ xyanqeb’ laj Lamanita.
Ut kik’ulman naq chi junpak’al chik, naq eb’ laj Nefita ke’xwaklesiheb’ ut ke’xtenq’aheb’, ut kitikla rik’in li jun raqal q’axaleb’ aj maak, toj reetal naq ke’tam chiru chixjunil lix ch’och’eb’ laj Nefita, ut ke’xq’unb’esiheb’ xch’ool lix k’ihaleb’ li tiikeb’ xch’ool, toj reetal naq ke’xkub’si rib’ chixpaab’ankil lix k’anjeleb’ ut chi tz’aqonk sa’ xmaq’omeb’, ut chixjunajinkil rib’ rik’ineb’ sa’ lix muqmuukil kamsihomeb’ ut molameb’.
Ut chi jo’kan eb’ a’an ke’xtaw chik xjuneseb’ li taqlank sa’ xjolomil li tenamit, jo’kan naq ke’xyeq’i rub’el roq ut ke’xsak’ ut ke’xpeji ut ke’xb’alq’usi li rilob’aal chiruheb’ li aneb’a’ ut li q’un xch’ool, ut li tuulanil aj taaqehom re li Dios.
Ut chi jo’kan naqil naq xuwajel li ke’wan wi’, ut yookeb’ chi aq’ano’k choq’ re jun li sache’k li junelik taakanaaq.
Ut kik’ulman naq chi jo’kan kiraqe’ li xwaqxaq xkaak’al chihab’ rawa’b’ejileb’ laj raqol aatin sa’ xb’een lix tenamit laj Nefi.
 K’ehomaq reetal, kik’ulman anajwan sa’ li xb’ele xkaak’al chihab’ rawa’b’ejileb’ laj raqol aatin sa’ xb’een lix tenamiteb’ laj Nefita, naq laj Nefi, ralal laj Helaman, akisutq’i chaq sa’ li ch’och’ sa’ xjayal lix nim li saq’e toj sa’ li ch’och’ Tzarahemla.
Xb’aan naq ak xikenaq sa’ xyanqeb’ li ani wankeb’ sa’ li ch’och’ sa’ xjayal lix nim li saq’e, ut kixjultika li raatin li Dios chiruheb’, ut kixch’olob’ jo’ profeet k’iila na’leb’ reheb’; Ut ke’xtz’eqtaana chixjunil li raatin, jo’kan naq ink’a’ kiru chi kanaak sa’ xyanqeb’; kisutq’i b’an sa’ xch’och’il lix yo’lajik.
Ut rik’in rilb’al li tenamit sa’ li xuwajel maa’usilal wankeb’ wi’, ut eb’ laj elq’ a’an re laj Gadianton chi chunlaak sa’eb’ li raqleb’aal aatin—ut ak ke’xmaq’ chaq li wankilal ut awa’b’ejil sa’ xb’een li ch’och’; ut ke’xkanab’ lix taqlahom li Dios, ut maajun chaab’ilal wankeb’ wi’ chiru a’an; ut maajun tiik ruhil na’leb’ neke’xb’aanu choq’ reheb’ li ralal xk’ajoleb’ li winq; Neke’xk’e maak sa’ xb’een li tiikeb’ xch’ool xb’aan xtiikilaleb’ xch’ool, ink’a’ neke’xk’e tojb’a-maak sa’ xb’eeneb’ li wankeb’ xmaak ut li wankeb’ xmaa’usilal, xb’aan xtumineb’, ut jo’kan ajwi’ ke’kanab’aak sa’ xna’ajeb’ sa’ xjolomil li tenamit, re te’taqlanq ut te’xb’aanu jo’ chanru li rajomeb’ xch’ool, re naq taaruuq te’xk’ul li tumin ut te’nimaaq xloq’al xb’aan li aruchich’och’, ut jo’kan ajwi’, re naq ink’a’ taach’a’ajko’q chiruheb’ xb’aanunkil li muxuk sumsu, ut elq’ak, ut kamsink, ut xb’aanunkil jo’ chanru neke’raj sa’ xch’ool— Anajwan kichal li nimla maa’usilal a’in sa’ xb’eeneb’ laj Nefita, chiru xnumik moko naab’al ta chihab’; ut naq qiril a’an laj Nefi, kiniman xch’ool sa’ li raam xb’aan xrahil, ut kixjap re chixyeeb’al sa’ xyot’ik li raam: Aay, kiwan taxaq raj inkutan sa’ li kutan naq inyuwa’ aj Nefi kichal chaq xb’een wa sa’ li ch’och’ Jerusalen, re kiru raj kisaho’ inch’ool wochb’een a’an sa’ li yeechi’inb’il ch’och’; aran chaab’ileb’ chaq xch’ool lix tenamit chi taqlaak, xaqxookeb’ chaq chi kaw sa’ xpaab’ankil lix taqlahom li Dios, ut timileb’ chi k’ame’k chixb’aanunkil maa’usilal; ut seeb’eb’ chaq chi ab’ink chiru li raatin li Qaawa’— Relik chi yaal, wi ta kiru raj kiwan inkutan sa’ li kutan a’an, kiwan raj xsahil li waam rik’in xtiikilaleb’ li was wiitz’in.
K’e b’an reetal, k’eeb’il we naq a’in lin kutan, ut naq taanujaq li waam rik’in rahilal xb’aan a’in, lix maa’usilaleb’ li was wiitz’in.
Ut k’ehomaq reetal, kik’ulman anajwan naq kiwan sa’ xb’een jun najt xteramil kab’l li kiwan sa’ rawimq laj Nefi, li wan chixk’atq li nimb’e li naxik sa’ li xb’eenil k’ayil, li wan sa’ li tenamit Tzarahemla; jo’kan ut, laj Nefi kixkub’si rib’ naq wan sa’ xb’een li najt xteramil kab’l li wan sa’ li rawimq, ut a’ kab’l a’an nach’ wan rik’in rokeb’aal li awimq b’ar nanume’ wi’ li nimb’e.
Ut kik’ulman naq wankeb’ junjunq li winq li yookeb’ chi nume’k ut ke’ril laj Nefi naq yoo chixhoyb’al li raam chiru li Dios sa’ xb’een chaq li najt xteramil kab’l; ut xkoheb’ sa’ aanil ut ke’xye re li tenamit li k’a’ru ke’ril chaq, ut ke’xch’utub’ rib’ li tenamit chi tub’tu re te’xnaw k’a’ut naq x’uxman xnimal li raho’k ch’oolej xb’aan xmaa’usilaleb’ li tenamit.
Ut anajwan, naq kiwakli laj Nefi kiril li tub’tuukil tenamit li ke’xch’utub’ chaq rib’.
Ut kik’ulman naq kixte xtz’uumal re ut kixye reheb’: K’ehomaq reetal, ak’a’ut naq xech’utub’ eerib’?
Ma re tinye eere chirix lee maa’usilal?
Relik chi yaal, xb’aan naq xintaqe’ sa’ xb’een innajt xteramil kab’l re tinhoy li waam chiru inDios, xb’aan xnumtajenaqil xrahil inch’ool, li wan xb’aan eemaa’usilal!
Ut sa’ xk’ab’a’ lix rahil inch’ool ut li yaab’ak ninb’aanu xech’utub’ eerib’, ut sachso eech’ool; relik chi yaal, ut aajel ru naq taasachq eech’ool xb’aan naq q’axtesinb’ilex toj reetal naq laj tza k’a’jo’ naq xru chixchapb’al eech’ool.
Relik chi yaal, chan tab’i’ ru kiru kekanab’ chi q’unb’esiik eech’ool xb’aan li nasik’ok re xtz’eqb’al eeraam taq’a sa’ li rahilal li junelik nakana, ut li rahil ch’oolejil li maak’a’ roso’jik?
Aay chejal eek’a’uxl, chejal eek’a’uxl!
aK’a’ut naq texkamq?
Sutq’inqex, sutq’inqex rik’in lee Dios.
K’a’ut naq a’an kexxkanab’ eejunes?
A’an xb’aan naq kekawob’resi eeraam; relik chi yaal, ink’a’ tex’ab’inq chiru xyaab’ xkux li achaab’il aj ilol karneer; relik chi yaal, bkeb’oq chaq xjosq’il sa’ eeb’een.
Ut k’ehomaq reetal, ruuchil aeech’utub’ankil, wi ink’a’ nekejal eek’a’uxl, k’ehomaq reetal, a’an texxjek’i b’an chi najt re texwanq choq’ xtzakemqeb’ li tz’i’ ut li k’iche’ xul.
Aay, chan put ru kiru chi sachk sa’ eech’ool lee Dios sa’ li kutan ajwi’ naq kexxkol?
A’b’anan k’ehomaq reetal, a’an re xk’ulb’al tumin, re taanimaaq eeru xb’aaneb’ li winq, relik chi yaal, ut re teek’ul li oor ut li plaat.
Ut xek’e eech’ool chirix li b’ihomal ut li jo’maajo’il k’a’aq re ru re li aruchich’och’ a’in, ut re xk’ulb’al a’an nekexkamsink, ut nekexpoqlenk, ut nekech’olob’ btik’ti’ aatin chirix lee ras eeriitz’in, ut nekeb’aanu li k’iila paay chi maa’usilal.
Ut xb’aan a’in rahilal taachalq sa’ eeb’een wi ink’a’ nekejal eek’a’uxl.
Xb’aan naq wi ink’a’ nekejal eek’a’uxl, k’ehomaq reetal, li nimla tenamit a’in, ut jo’kan ajwi’ chixjunileb’ li ninqi tenamit li wankeb’ sa’ xsutam, li wankeb’ sa’ li ch’och’ eechaninb’il qab’aan, te’maq’e’q chaq re naq maak’a’aq eena’aj chi sa’; xb’aan naq k’ehomaq reetal, li Qaawa’ ink’a’ tixk’e chaq aeemetz’ew, jo’ xb’aanu chaq junxil, re xaqliik chiruheb’ li xik’ neke’ilok eere.
Xb’aan naq k’ehomaq reetal, jo’ka’in naxye li Qaawa’: Ink’a’ tink’ut xkomon inmetz’ew reheb’ laj maak, li jun chi naab’al chiru li jun chik, ka’ajwi’ reheb’ li ani neke’xjal xk’a’uxl chirixeb’ lix maak, ut neke’ab’in chiru li waatin.
Anajwan ut, nawaj raj naq teek’e reetal, ex was wiitz’in, naq ausaq wi’chik choq’ reheb’ laj Lamanita cheru laa’ex wi ink’a’ nekejal eek’a’uxl.
Xb’aan naq k’ehomaq reetal, tiik wi’chik xch’ooleb’ a’an cheru laa’ex, xb’aan naq moko xe’maakob’ ta chiru li nimla na’leb’ a’an xek’ul laa’ex; jo’kan naq li Qaawa’ taaruxtaanaheb’ ru; relik chi yaal, atixnajtob’resi ru xkutaneb’ ut tixtamresi riyajileb’, us ta laa’ex btexsache’q chi junajwa wi ink’a’ nekejal eek’a’uxl.
Relik chi yaal, rahilal chichalq sa’ eeb’een xb’aan li nimla tz’eqb’eetalil a’an li chalenaq sa’ eeyanq; ut laa’ex xejunaji eerib’ rik’in, relik chi yaal, rik’in li amuqmuukil molam a’an, li kixaqab’aak xb’aan laj Gadianton!
Relik chi yaal, arahilal taachalq sa’ eeb’een xb’aan li q’etq’etil a’an li kekanab’ chi ok sa’ lee ch’ool, li nataqsink eere chi numenaq sa’ xb’een li k’a’ru chaab’il, xb’aan xnumtajenaqil lix nimal beeb’ihomal!
Relik chi yaal, rahilal chichalq sa’ eeb’een xb’aan lee maa’usilal ut tz’eqb’eetalil!
Ut wi ink’a’ nekejal eek’a’uxl tex’oso’q; relik chi yaal, taamaq’e’q ajwi’ lee ch’och’ cheru, ut texsache’q chaq chixb’een li ruchich’och’.
K’ehomaq reetal anajwan, moko ninye ta naq taawanq li k’a’aq re ru a’in yal injunes wib’, xb’aan naq moko injunes ta wib’ naq aninnaw li k’a’aq re ru a’in; k’ehomaq b’an reetal, ninnaw naq yaal li k’a’aq re ru a’in xb’aan naq li Qaawa’ Dios xk’e chinnaw, jo’kan naq ninch’olob’ naq te’wanq.
 K’ehomaq reetal, kik’ulman anajwan naq chirix naq laj Nefi kixye li aatin a’in, junjunq li winq li wankeb’ sa’ xyanqeb’ xkoheb’ sa’ aanil sa’ li raqleb’aal aatin; relik chi yaal, oob’eb’ ajwi’ li xkoheb’, ut ke’xye chirib’ileb’ rib’ naq yookeb’ chi xik: K’ehomaq reetal, anajwan taqanaw chi ch’olch’o ma profeet li winq a’in ut ma li Dios xtaqlank re chixxch’olob’ankil chiqu jo’ profeet xkomon li sachb’a-ch’oolejil na’leb’ a’in.
K’ehomaq reetal, ink’a’ naqapaab’ naq xb’aanu; relik chi yaal, ink’a’ naqapaab’ naq a’an profeet; a’b’anan, wi yaal li k’a’ru a’in kixye chirix li xb’eenil aj raqol aatin, naq kamenaq, rik’in a’an taqapaab’ naq yaal li jun ch’ol chik chi aatin kixye.
Ut kik’ulman naq ke’alinak rik’in xmetz’eweb’, ut ke’ok sa’ li raqleb’aal aatin, ut k’ehomaq reetal, li xb’eenil aj raqol aatin t’anenaq sa’ ch’och’, ut ayokyo sa’ xkik’el.
Ut anajwan k’ehomaq reetal, naq ke’ril a’in, sachsookeb’ xch’ool chi numtajenaq, jo’kan naq ke’t’ane’ chi ch’och’, xb’aan naq ink’a’ ke’xpaab’ chaq li aatin kixye chaq laj Nefi chirix li xb’eenil aj raqol aatin.
A’b’an anajwan, naq ke’ilok ke’paab’an, ut kichal li xiw sa’ xb’eeneb’ maare anchal chixjunil li raqb’a-aatin li kixye laj Nefi taachalq sa’ xb’een li tenamit; jo’kan naq ke’chenchot, ut ke’t’ane’ chi ch’och’.
Anajwan, sa’ junpaat naq kikamsiik laj raqol aatin—ut k’ob’b’il xb’aan li riitz’in chi jalb’il li raq’ sa’ muqmu, ut a’an ki’eelelik, ut eb’ li moos ke’alinak ut ke’xye re li tenamit, ut ke’xjek’i resil li kamsink sa’ xyanqeb’; Ut k’ehomaq reetal, eb’ li tenamit ke’xch’utub’ rib’ sa’ xna’aj li raqleb’aal aatin—ut k’ehomaq reetal, sachsookeb’ xch’ool ke’kana chirilb’al li oob’ chi winq li t’anenaqeb’ chi ch’och’.
Ut anajwan k’ehomaq reetal, eb’ li tenamit maak’a’ neke’xnaw chirix li ch’uut chi tenamit li ke’xch’utub’ chaq rib’ sa’ li arawimq laj Nefi; jo’kan naq ke’xye chirib’ileb’ rib’: A’ineb’ li winq li ke’kamsin re laj raqol aatin, ut li Dios kixsak’eb’ re naq ink’a’ ke’ru chi eelelik chiqu.
Ut kik’ulman naq ke’xchapeb’, ut ke’xb’ak’eb’ ut ke’xtz’apeb’ sa’ tz’alam.
Ut kitaqlaman xjek’inkil jun li aatin naq kamsinb’il laj raqol aatin, ut naq eb’ laj kamsinel chapb’ileb’ ut tz’apb’ileb’ sa’ tz’alam.
Ut kik’ulman naq wulajaq chik a’an, eb’ li tenamit ke’xch’utub’ rib’ re yaab’ak ut akuyuk sa’, sa’ xmuqlajik li nimla xb’eenil aj raqol aatin li kikamsiik chaq.
Ut chi jo’kan ajwi’ eb’ laj raqol aatin li ke’wan chaq sa’ li rawimq laj Nefi, ut ke’rab’i li raatin, ke’ch’utla ajwi’ sa’ li muquk.
Ut kik’ulman naq ke’patz’ok sa’ xyanqeb’ li tenamit, ut ke’xye: B’ar wankeb’ li oob’ li ke’taqlaak chi patz’ok chirix li xb’eenil aj raqol aatin, chirix ma kamenaq?
Ut eb’ a’an ke’chaq’ok ut ke’xye: chirix li oob’ li keye naq ketaqla, ink’a’ naqanaw, a’b’an wankeb’ oob’ li ke’b’aanunk re li kamsink, li kiqatz’ap sa’ tz’alam.
Ut kik’ulman naq eb’ laj raqol aatin ke’raj naq te’k’ame’q chaq, ut ke’k’ame’ chaq, ut k’ehomaq reetal, a’aneb’ li oob’ li ke’taqlaak chaq, ut k’ehomaq reetal, eb’ laj raqol aatin ke’xpatz’ reheb’ chirix li na’leb’ a’an, ut ke’xye reheb’ chixjunil li ke’xb’aanu chaq, ut ke’xye: Koo’alinak ut koowulak sa’ xna’aj li raqleb’aal aatin, ut naq kiqil chixjunil li k’a’aq re ru jo’ chanru kixch’olob’ chaq laj Nefi, kisach qach’ool jo’kan naq koot’ane’ chi ch’och’; ut naq koo’usa rik’in xsachik qach’ool, k’ehomaq reetal, koohe’xtz’ap sa’ tz’alam.
Anajwan, chirix xkamik li winq a’in, ink’a’ naqanaw ani xb’aanunk re, ut ka’ajwi’ a’in naqanaw, koo’alinak ut koochal jo’ chanru keraj, ut k’ehomaq reetal naq ak kamenaq chaq, jo’ chanru li raatin laj Nefi.
Ut anajwan kik’ulman naq eb’ laj raqol aatin ke’xch’olob’ li na’leb’ chiru li tenamit, ut ke’xjap re chixjitb’al laj Nefi, ut ke’xye: K’ehomaq reetal, naqanaw naq laj Nefi a’in kixk’uub’ tana’ xna’leb’ rik’in junaq chik re xkamsinkil laj raqol aatin, re naq chirix a’an taaruuq tixch’olob’ chiqu laa’o, re naq tixjal qach’ool rik’in lix paab’aal a’an, re naq tixtaqsi rib’ jo’ xnimal ru winq, sik’b’il ru xb’aan li Dios, ut jun profeet.
Ut anajwan k’ehomaq reetal, laa’o taqatz’il rix li winq a’in, ut a’an tixch’olob’ xmaak ut tixk’e chiqanaw li tz’aqal aj kamsihom re laj raqol aatin.
Ut kik’ulman naq li oob’ ke’ach’ab’aak chaq sa’ xkutankil li muquk.
A’b’anan eb’ a’an ke’xch’iilaheb’ laj raqol aatin sa’ li aatin ke’xye chaq chirix laj Nefi, ut ke’wech’ok rik’ineb’ chixjunjunqaleb’, toj reetal naq ke’xsach xna’leb’eb’.
A’b’anan ke’xtaqla naq laj Nefi taachape’q ut taab’ak’e’q ut taak’ame’q chiru li ch’utch’uukil tenamit, ut ke’ok chixpatz’inkil li na’leb’ re, chi jalan jalanq chaq re ru, re te’xchap sa’ aatin, re taaruuq te’xjit re taakamsiiq— Ut ke’xye re: Xak’uub’ aana’leb’ rik’in jalan chik; ani li winq li xb’aanunk re li kamsink a’in?
Anajwan ye qe, ut ch’olob’ laa maak, ut ke’xye, K’e reetal, wahi’ li tumin, ut jo’kan ajwi’ tatqakanab’ chi yo’yo wi taaye qe, ut taach’olob’ li na’leb’ xat-ok wi’ rik’in.
A’b’an laj Nefi kixye reheb’: Ex ajip, ex li moko xek’ul ta reetalil li sumwank sa’ eech’ool, ex mutz’, ut ex tenamit bjip eek’a’uxl, ma nekenaw jo’ najtil chik li Qaawa’ lee Dios tixkanab’ naq toj texb’eeq sa’ lee b’e a’in re maak?
Aay, tento raj tex’ayaynaq ut atexyaab’aq, xb’aan li nimla sache’k li na’oyb’enink eere sa’ li kutan a’in, wi ink’a’ nekejal eek’a’uxl.
K’ehomaq reetal nekeye naq xink’uub’ inna’leb’ rik’in jun winq re naq a’an tixkamsi laj Seetzoram, xb’eenil qaraqol aatin.
A’b’an k’ehomaq reetal, ninye eere naq a’in xb’aan naq kinch’olob’ cheru re taaruuq teenaw chirix li na’leb’ a’in; relik chi yaal, re xk’utb’al ajwi’ xyaalal cheru, naq kinnaw chirix li maa’usilal ut tz’eqb’eetalil li wan sa’ eeyanq.
Ut xb’aan naq kinb’aanu a’in, nekeye naq xink’uub’ inna’leb’ rik’in jun winq naq tixb’aanu li na’leb’ a’in; relik chi yaal, rik’in naq kink’ut cheru li eetalil a’in, yoo eejosq’il wik’in, ut teeraj xsachb’al inyu’am.
Ut anajwan k’ehomaq reetal, tink’ut jun chik eetalil cheru, ut ilomaq ma rik’in li na’leb’ a’in teesik’ insachb’al.
K’ehomaq reetal, ninye eere: Ayuqex sa’ rochoch laj Seantum, a’an ariitz’in laj Seetzoram, ut yehomaq re— Laj Nefi, li naxb’aanu rib’ jo’ profeet, li naxyeechi’i jo’ profeet xnimal li rahilal chirix li tenamit a’in, ma xk’uub’ xna’leb’ aawik’in, sa’ li xakamsi wi’ laj Seetzoram, a’an laa was?
Ut k’ehomaq reetal, a’an tixye eere, Ink’a’.
Ut laa’ex teeye re: Ma xakamsi laa was?
Ut a’an taaxaqliiq rik’in xiw, ut moko tixnaw ta k’a’ru xyeeb’al.
Ut k’ehomaq reetal, tixye eere naq ink’a’; ut tixb’aanu rib’ chanchan naq sachso xch’ool; a’b’anan tixch’olob’ cheru naq maak’a’ xmaak.
A’b’an k’ehomaq reetal, teetz’il rix, ut teetaw kik’ chiru xmaril lix b’aatal.
Ut naq xeril a’in, teeye: B’ar xchal li kik’ a’in?
Ma ink’a’ naqanaw naq a’an xkik’el laa was?
Toja’ ut naq taasiksotq, ut taasaqpetz’q li rilob’aal, chanchan naq xchal li kamk sa’ xb’een.
Toja’ ut naq teeye: Xb’aan li xiw a’in ut li saqpetz’ a’in xchal sa’ laa wilob’aal, k’e reetal, naqanaw naq wan aamaak.
Toja’ ut naq taachalq wi’chik xnimal xxiw sa’ xb’een; toja’ ut naq tixch’olob’ lix maak cheru, ut moko tixye ta chik naq ink’a’ xb’aanu li kamsink a’in.
Toja’ ut naq tixye eere naq laa’in, aj Nefi, maak’a’ kinnaw chirix li na’leb’, ka’ajwi’ wi k’eeb’il we xb’aan xwankil li Dios.
Toja’ ut naq teenaw naq laa’in jun winq maak’a’ xb’alaq’, ut naq taqlanb’ilin eere xb’aan li Dios.
Ut kik’ulman naq xkoheb’ ut ke’xb’aanu jo’ chanru ajwi’ kixye laj Nefi reheb’.
Ut k’ehomaq reetal naq yaal li aatin kixye chaq; xb’aan naq jo’ chanru li aatin, kixye naq ink’a’ kixb’aanu, ut jo’ chanru ajwi’ li aatin, kixch’olob’ xmaak.
Ut kik’ame’ chixk’utb’al xyaalal naq a’an ajwi’ laj b’aanuhom re li kamsink, jo’kan naq li oob’ ke’ach’ab’aak, ut jo’kan ajwi’ laj Nefi.
Ut wankeb’ junjunq reheb’ laj Nefita li ke’paab’ank re li raatin laj Nefi, ut wankeb’ ajwi’ junjunq li ke’paab’an xb’aan li ke’xch’olob’ xyaalal li oob’, xb’aan naq eb’ a’an ke’jale’ chaq xch’ool naq wankeb’ sa’ tz’alam.
Ut anajwan wankeb’ junjunq sa’ xyanq li tenamit, li ke’yehok re naq laj Nefi a’an profeet.
Ut ke’wan jalan chik li ke’yehok re: K’ehomaq reetal, a’an jun dios, xb’aan naq wi ta maawa’ jun dios ink’a’ raj taaruuq chixnawb’al chirix chixjunil li k’a’aq re ru.
Xb’aan naq k’ehomaq reetal, a’an xye qe lix k’oxlahom li qach’ool, ut kixye k’a’aq re ru qe, ut kixk’e ajwi’ chiqanaw ani tz’aqal aj kamsihom re li xb’eenil qaraqol aatin.
 Xb’aan naq k’ehomaq reetal, kik’ulman naq numenaq chaq o’laju roxk’aal chihab’ relik chaq laj Lehi Jerusalen; jo’kan naq laj Nefi kixk’e we laa’in, aj aJakob, jun bintaqlankil chirixeb’ li perel ch’iich’ li ckok’ ru, chiru wi’ tz’iib’anb’il li k’a’aq re ru a’in.
Ut kixk’e we laa’in, aj Jakob, jun intaqlankil naq tintz’iib’a chiruheb’ li perel ch’iich’ a’in junjunq li k’a’aq re ru li q’axal wan xloq’al jo’ nink’oxla; naq ink’a’ tin’aatinaq, yal b’ab’ay ajwi’ tana’, chirix li resilal li tenamit a’in, a’an lix tenamit laj Nefi neke’xk’ab’a’in.
Xb’aan naq kixye naq li esilal chirix lix tenamit taatz’iib’amanq chiruheb’ lix perel ch’iich’ jun ch’ol chik, ut naq tink’uulaheb’ li perel ch’iich’ a’in ut tinkanab’eb’ choq’ reheb’ li wiyajil, chiru li junjunq tasal tenamit.
Ut wi wan li jultikank aatin li loq’, malaj li k’utb’esinb’il na’leb’ li nim, malaj xch’olob’ahom li profeet, naq tintz’iib’a axjolomileb’ chiruheb’ li perel ch’iich’ a’in, ut tin’aatinaq chirix jo’ nimal li taaruuq chiwu, choq’ re xchaab’ilal li Kristo, ut choq’ re xchaab’ilal li qatenamit.
Xb’aan naq sa’ xk’ab’a’ li paab’aal ut li nimla k’a’uxlej, kik’utb’esiman chaq chi yaal chiqu chirix li qatenamit, k’a’ru li k’a’aq re ru ate’xk’ul.
Ut kiwan k’iila k’utb’esinb’il na’leb’ kiqak’ul, ut li musiq’ej re naab’al li profeetil aatin; jo’kan naq kiqanaw chirix li aKristo ut li rawa’b’ejihom, li taachalq.
Jo’kan naq kook’anjelak chi yalb’il qaq’e sa’ xyanq li qatenamit, re taaruuq taqaq’unb’esiheb’ xch’ool chi achalk rik’in li Kristo, ut chi tz’aqonk sa’ lix chaab’ilal li Dios, re taaruuq te’ok sa’ bxhilob’aal a’an, maare anchal sa’ xjosq’il tixxaqab’ aatin naq ink’a’ cte’ok chi sa’, jo’ naq dkib’oqe’ josq’il sa’ xkutankil li aaleek naq ke’wan li ralal xk’ajol laj Israel sa’ li eyamyookil ch’och’.
Jo’kan ut, taqaj raj chiru li Dios naq tooruuq chixq’unb’esinkileb’ xch’ool chixjunil li winq naq ink’a’ ate’xpo’resi xch’ool rik’in li Dios re bxb’oqb’al xjosq’il; re b’an naq chixjunileb’ li winq te’xpaab’ li Kristo, ut te’xk’e reetal lix kamik, ut te’xk’ul xrahil lix ckrus ut te’xkuy li xutaan xb’aan li ruchich’och’; jo’kan ut, laa’in, aj Jakob, nink’ul sa’ inb’een xtz’aqob’resinkil ru lix taqlahom laj Nefi li was.
Anajwan laj Nefi ki’ok chi tixk, ut kiril naq taahaye’q axkamik, jo’kan ut, bkixyul jun li winq chi wank choq’ rey ut aj taqlanel sa’ xb’een lix tenamit anajwan, jo’ chanru li rawa’b’ejileb’ li crey.
Eb’ li tenamit rik’in naq ke’xra chaq laj Nefi chi numtajenaq, xb’aan naq wanjenaq chaq a’an choq’ nimla aj kolol rixeb’, xtaqsihom chaq lix ayok’leb’ ch’iich’ laj Laban re xkolb’aleb’ rix, ut xk’anjelak chiru chixjunil lix kutan choq’ re lix chaab’ilaleb’— Jo’kan ut, eb’ li tenamit ke’raj naq taakanaaq chi jultikanb’il lix k’ab’a’.
Ut ani taa’awa’b’ejinq sa’ xna’aj, a’an k’ab’a’inb’il xb’aan li tenamit, xkab’ Nefi, rox Nefi, ut jo’kan wi’chik, jo’ chanru li rawa’b’ejileb’ li rey, ut chi jo’kan ke’k’ab’a’iik xb’aan li tenamit, maak’a’ naxye k’a’ru tz’aqal lix k’ab’a’eb’.
Ut kik’ulman naq kikam laj Nefi.
Anajwan, eb’ li tenamit li moko aj aLamaniiteb’ ta, a’aneb’ aj bNefita; a’b’anan nayeeman reheb’ aj Nefita, aj Jakobita, aj Josefita, aj cTzoramita, aj Lamanita, aj Lemuelita, ut aj Ismaelita.
A’ut laa’in, aj Jakob, ink’a’ chik tinjachiheb’ ru rik’in li k’ab’a’ej a’in; laa’in b’an aj Lamanita atinye reheb’ li neke’sik’ok xsachb’al lix tenamit laj Nefi, ut eb’ li neke’wan sa’ xyaalalil rik’in laj Nefi, aj bNefita tinyeheb’ re, malaj lix ctenamit laj Nefi, jo’ chanru li rawa’b’ejileb’ li rey.
Ut anajwan kik’ulman naq lix tenamit laj Nefi, chi wan sa’ awa’b’ejil li xkab’ rey, ke’ok chi kawuk sa’ raameb’, ut chixkanab’ankil rib’ b’ayaq chixb’aanunkil li maa’us aj na’leb’, jo’ chanru laj David najter rik’in xrahinkil ru k’iila aixaqilb’ej ut moosil ixaqilb’ej, jo’ ajwi’ laj Salomon, li ralal.
Relik chi yaal, ut ke’ok ajwi’ chixsik’b’al naab’al li oor ut plaat, ut ke’ok chi wank b’ayaq chi taqsinb’il sa’ li q’etq’etil.
Jo’kan naq laa’in, aj Jakob, kink’e reheb’ li aatin a’in naq kintzoleb’ sa’ li asantil ochoch, chi ak ink’ulum xb’een wa bintaqlankil xb’aan li Qaawa’.
Xb’aan naq laa’in, aj Jakob, ut jo’kan ajwi’ laj Jose li wiitz’in, ak’ojob’anb’ilo chaq choq’ aj tij ut aj tzolonel re li tenamit a’in, xb’aan li ruq’ laj Nefi.
Ut kiqanimob’resi ru li aqopiis choq’ re li Qaawa’, rik’in xk’ulb’al li bteneb’ank sa’ qab’een, chi sumenb’il lix maakeb’ li tenamit sa’ xb’een li qajolom wi ta ink’a’ xqak’ut li raatin li Dios chiruheb’ chi yalb’il anchal qaq’e; jo’kan ut, rik’in k’anjelak rik’in xnimal qametz’ew ink’a’ taachalq lix ckik’eleb’ chiru li qaq’; wi ta ink’a’ jo’kan, taachalq raj lix kik’eleb’ chiru li qaq’, ut ink’a’ raj tootawe’q chi maak’a’ qatz’ajnil sa’ roso’jik li kutan.
 Li aatin kixye laj Jakob, riitz’in laj Nefi, reheb’ lix tenamit laj Nefi, chirix lix kamik laj Nefi: Anajwan, ex was wiitz’in raarookex inb’aan, laa’in, aj Jakob, jo’ chanru teneb’anb’il sa’ inb’een chiru li Dios, re xnimob’resinkil ru li wopiis rik’in x’anchalil ink’a’uxl, ut re naq tinwisi lee maak chiru li waq’, nintaqe’ sa’ li santil ochoch sa’ li kutan a’in re naq taaruuq tinch’olob’ cheru li raatin li Dios.
Ut laa’ex nekenaw eejunes naq chalen toj anajwan yalb’il inq’e sa’ ropiis inb’oqb’al; a’ut sa’ li kutan a’in aalob’resinb’ilin chi q’axal naab’al wi’chik li watawom ut lin k’a’uxl chirix lix chaab’ilal lee raam chiru li wanjenaq chaq toj anajwan.
Xb’aan naq k’ehomaq reetal, toj anajwan xex’ab’ink chiru li raatin li Qaawa’, li ink’ehom eere.
A’ut k’ehomaq reetal, chex’ab’inq chiwu, ut chenaw naq sa’ xk’ab’a’ intenq’ankil xb’aan laj Yo’obt’esihom re li choxa ut li ch’och’ li numtajenaq xwankil, naru ninye eere chirix lee ak’oxlahom, chanru naq neketikib’ k’anjelak sa’ li maak, a’ wi’ li maak a’an q’axal tz’eqb’eetal naq nawil, relik chi yaal, ut tz’eqb’eetal chiru li Dios.
Relik chi yaal, naxrahob’tesi li waam, ut naxk’e chinka’ch’inob’resi wib’ rik’in xutaan chiru rilob’aal laj Yiib’ahom we, naq tento tinch’olob’anq cheru, chirix lix maa’usilal lee ch’ool.
Ut naxrahob’tesi ajwi’ inch’ool naq na’aje’ naq k’a’jo’ axkawilal li aatin tento tinwoksi cherix, chiruheb’ lee rixaqil ut lee kok’al, ut naab’al lix ch’ooleb’ a’an q’axal q’uneb’ ut bsaqeb’ ru, ut tuulaneb’ chiru li Dios, li b’ar wan nasaho’ wi’ xch’ool li Dios; Ut k’oxlanb’il inb’aan naq eb’ a’an xe’taqe’ toj arin re rab’inkil li araatin li Dios li nasahob’resink ch’oolej, relik chi yaal, li aatin li nak’irtesink re li aamej toch’enaq.
Jo’kan ut, na’aalob’resiik li waam naq elajinb’il chiwu, sa’ xk’ab’a’ li kawil taqlahom kink’ul rik’in li Dios, naq texintij jo’ chanru li maak eeb’aanuhom, re xnimob’resinkil lix toch’olaleb’ li ani ak toch’enaqeb’, ut ink’a’ b’an te’k’ojob’aaq xch’ool ut te’b’ane’q lix toch’olaleb’; ut eb’ li moko toch’b’ileb’ ta, us ta taa’aje’q raj naq te’xtzeka xsahil li raatin li Dios li nasahob’resin ch’oolej, jutz’juukil ch’iich’ b’an te’k’ojob’aaq chixk’ob’b’aleb’ li raam, ut chixtoch’b’al lix q’unil k’a’uxleb’.
A’ut us ta k’a’jo’ xnimal li k’anjel a’in, tento tinb’aanu jo’ chanru lix kawil ataqlahom li Dios, ut tinye eere chirix lee maa’usilal ut tz’eqb’eetalil, chi wankeb’ chiwu li saqeb’ ru xch’ool, ut li yot’b’il ch’oolej, ut chi ka’yanb’il xb’aan lix bnaq’ ru aj k’ob’onel re li Nimajwal Dios.
Jo’kan naq tento tinye li yaal eere jo’ chanru axsaqenkil ru li raatin li Dios.
Xb’aan naq k’ehomaq reetal, naq kinpatz’ok re li Qaawa’, jo’ka’in kichal li aatin wik’in, ut kixye: At Jakob, taqen sa’ li santil ochoch sa’ li kutan wulaj, ut ch’olob’ li aatin li tink’e aawe chiru li tenamit a’in.
Ut anajwan k’ehomaq reetal, ex was wiitz’in, a’in li aatin li ninch’olob’ cheru, naq naab’al eere xex’ok chixsik’b’al li oor, ut li plaat, ut jar paay li ach’iich’ pek terto xtz’aq, li q’axal numtajenaq natawman sa’ li ch’och’ a’in, a’an jun li bch’och’ li yeechi’inb’il choq’ eere laa’ex ut re lee riyajil.
Ut li ruq’ laj osob’tesinel q’axal sa xse’ naq kexril, jo’kan naq xek’ul k’iila b’ihomal; ut rik’in naq junjunq eere q’axal naab’al wi’chik xek’ul chiru li k’a’ru reheb’ lee ras eeriitz’in, laa’ex ataqsinb’ilex sa’ xq’etq’etil eech’ool, ut neketiqib’ eerib’ rik’in li jipil k’a’uxlej ut taqsinb’il jolomej, sa’ xk’ab’a’ lix tertookil xtz’aq lee raq’, ut nekerahob’tesi lee ras eeriitz’in xb’aan naq eek’oxlahom naq chaab’ilex wi’chik chiruheb’ a’an.
Ut anajwan, ex was wiitz’in, ma nekek’oxla naq li Dios naxtiikob’resi eeru sa’ li na’leb’ a’in?
K’ehomaq reetal, ninye eere, Ink’a’.
Naxk’e b’an li maak sa’ eeb’een, ut wi nekexkana sa’ xb’aanunkil li k’a’aq re ru a’in, sa’ junpaat tento taachalq lix raqb’a-aatin sa’ eeb’een.
Aay, chixk’utaq taxaq cheru naq naru chek’ob’b’al, ut rik’in eerilb’al jun sutaq rik’in xnaq’ ru naru chesak’b’al toj sa’ li poqs!
Aay, chirisihaq taxaq cherix li maa’usilal ut tz’eqb’eetalil a’in.
Ut aay, cherab’ihaq taxaq li raatin lix taqlahom, ut meekanab’ lix aq’etq’etil eech’ool a’in chixsachb’al lee raam!
K’oxlahomaq lee ras eeriitz’in jo’ chanchanex ajwi’ laa’ex, ut chaab’ilaq eech’ool rik’ineb’ chixjunil ut aj k’ehonelaqex chirix li ak’a’ru eere, re naq bb’ihomaqeb’ a’an jo’ chanchanex laa’ex.
A’b’an chi maji’aq teesik’ li ab’ihomal, chesik’ li brawa’b’ejihom li Dios.
Ut chirix naq xek’ul jun eeyo’onihom rik’in li Kristo teek’ul li b’ihomal, wi nekesik’, ut teesik’ choq’ re axb’aanunkil li us—re xtiqib’ankil li t’ust’u, ut re xk’eeb’al tzakemq re li taatz’okaaq, ut re rach’ab’ankil li preex, ut xk’eeb’al xtenq’ankil li yaj ut li tawasinb’il.
Ut anajwan, ex was wiitz’in, xexwaatina chirix li q’etq’etil; ut ani eere li xextawasink re lee ras eeriitz’in, ut xerahob’tesi xb’aan naq aj q’etq’etex sa’ lee ch’ool rik’in li k’a’aq re ru xk’e li Dios eere, k’a’ru nekeye chirix?
Ma ink’a’ nekek’oxla naq tz’eqb’eetalil a’ k’a’aq re ru a’in chiru li kiyo’ob’tesink re chixjunil li tz’ejwalej?
Ut li jun chi aamej juntaq’eet xloq’al sa’ rilob’aal chiru li jun chik.
Ut chixjunil li tz’ejwalej poqs okenaq, ut juntaq’eet aj-e naq kixyo’ob’tesiheb’, re naq te’xpaab’ lix ataqlahom ut te’xnima lix loq’al chi junelik.
Ut anajwan nink’e xraqik eeraatinankil chirix li q’etq’etil a’in.
Ut wi ta ink’a’ taa’aje’q naq texwaatina chirix jun li maak q’axal nim wi’chik, taasaho’q raj inch’ool chi numtajenaq cherix.
A’b’an li raatin li Dios na’aalob’resink we sa’ xk’ab’a’eb’ li maak eeb’aanuhom li q’axal ninqeb’ wi’chik.
Xb’aan naq k’ehomaq reetal, jo’ka’in naxye li Qaawa’: Li tenamit a’in neke’ok chi nimank sa’ li maa’usilal; ink’a’ neke’xtaw ru li loq’laj hu, xb’aan naq neke’xsik’ xk’oxlankil naq maak’a’eb’ xmaak sa’ xb’aanunkil li yumb’eetak ko’b’eetak, sa’ xk’ab’a’ li k’a’aq re ru tz’iib’anb’il chirix laj David, ut laj Salomon li ralal.
K’ehomaq reetal, laj David ut laj aSalomon relik chi yaal naq ke’wan xk’iila bixaqil ut moosil ixaqileb’, li b’arwan tz’eqb’eetal na’leb’ chiwu, chan li Qaawa’.
Jo’kan ut, jo’ka’in naxye li Qaawa’, laa’in kink’ameb’ xb’e li tenamit a’in chi elk chaq sa’ li ch’och’ Jerusalen, rik’in xwankilal lin tel, re naq taaruuq tinwaklesi chaq choq’ we jun aruq’ che’ tiik xch’ool rik’in li ruuchinihom xjuruch’ laj Jose.
Jo’kan ut, laa’in li Qaawa’ Dios ink’a’ tinkanab’ naq li tenamit a’in te’xb’aanu jo’ chanruheb’ li ke’wan najter.
Jo’kan ut, ex was wiitz’in, ab’ihomaqin, ut chex’ab’inq chiru li raatin li Qaawa’: Xb’aan naq maajun winq sa’ eeyanq taawanq xk’ihal, ka’ajwi’ b’an ajunaq li rixaqil, ut maajun xmoosil ixaqil taawanq; Xb’aan naq laa’in, li Qaawa’ Dios, nasaho’ inch’ool rik’in asaqru ch’oolejil reheb’ li ixq.
Ut li yumb’eetak ko’b’eetak, a’an tz’eqb’eetalil chiwu; jo’ka’in naxye li Qaawa’ reheb’ li Teepal.
Jo’kan ut, li tenamit a’in te’xpaab’ lin taqlahom, chan li Qaawa’ reheb’ li Teepal, malaj achimajewaaq li ch’och’ sa’ xk’ab’a’eb’.
Xb’aan naq wi laa’in, chan li Qaawa’ reheb’ li Teepal, nawaj xwaklesinkil li aiyajilb’ej choq’ we, laa’in tintaqlaheb’ lin tenamit; wi b’an ink’a’, te’ab’inq chiru li k’a’aq re ru a’in.
Xb’aan naq k’ehomaq reetal, laa’in, li Qaawa’, wilom lix rahileb’ xch’ool ut wab’ihom li yaab’ak ke’xb’aanu lix rab’ineb’ lin tenamit sa’ li ch’och’ Jerusalen, relik chi yaal, ut sa’ chixjunil lix ch’och’eb’ lin tenamit, sa’ xk’ab’a’ lix maa’usilaleb’ ut xtz’eqb’eetalileb’ lix b’eelomeb’.
Ut ink’a’ tinkanab’, chan li Qaawa’ reheb’ li Teepal, naq eb’ lix chaq’al ru rab’ineb’ li tenamit a’in, li kink’ameb’ xb’e chi elk chaq sa’ li ch’och’ Jerusalen, te’taqsiiq xyaab’eb’ chiwu chirixeb’ li winq re lin tenamit, chan li Qaawa’ reheb’ li Teepal.
Xb’aan naq eb’ a’an ink’a’ te’xk’am chi preexil lix rab’ineb’ lin tenamit xb’aan lix q’unaleb’ xch’ool, chi ink’a’ tinwula’aniheb’ rik’in jun li rahil majewank, toj reetal ajwi’ li sache’k; xb’aan naq ink’a’ te’xb’aanu li ayumb’eetak ko’b’eetak, jo’ chanruheb’ chaq najter, chan li Qaawa’ reheb’ li Teepal.
Ut anajwan k’ehomaq reetal ex was wiitz’in winq, nekenaw naq k’eeb’il li taqlahom a’in xb’aan li qayuwa’ aj Lehi; jo’kan naq ak eenawom junxil; ut nimla maak k’eeb’il chik sa’ eeb’een, xb’aan naq xeb’aanu li k’a’aq re ru a’in li ink’a’ raj xeb’aanu.
K’ehomaq reetal, aq’axal nim wi’chik li maa’usilal xeb’aanu chiru li xe’xb’aanu laj Lamanita, li qas qiitz’ineb’.
Laa’ex xeq’et xch’ooleb’ lee rixaqil q’uneb’ xch’ool, ut xesach eeloq’al chiruheb’ lee kok’al, sa’ xk’ab’a’ li k’a’ru ink’a’ us xeb’aanu chiruheb’; ut li yaab’ak wan sa’ xch’ooleb’ taqenaq rik’in li Dios chejitb’al.
Ut sa’ xk’ab’a’ lix kawil li raatin li Dios, li nakub’e chejitb’al, k’iila ch’oolej ke’kam, k’ob’b’ileb’ chi cham xtoch’olaleb’.
 A’b’an k’ehomaq reetal, laa’in, aj Jakob nawaj raj eeraatinankil laa’ex li saq ru eech’ool.
Ilonqex wan wi’ li Dios chi xaqxo eek’a’uxl, ut tijonqex chiru chi numtajenaq eepaab’aal, ut a’an tixk’ojob’ eech’ool sa’ lee ch’a’ajkilal, ut a’an taa’aatinaq eeruuchil, ut tixtaqla li k’a’ru tiik ru sa’ xb’eeneb’ li te’sik’oq re eesachb’al.
Chejunilex li saq ru eech’ool, taqsihomaq lee jolom ut k’ulumaq li raatin li Dios li nasahob’resin ch’oolej, ut tzekahomaq xsahil lix rahom, xb’aan naq texruuq, wi axaqxo lee na’leb’, chi junelik.
A’b’anan rahilal, rahilal sa’ eeb’een laa’ex li moko saq ta ru eech’ool, li atz’aj eeru sa’ li kutan a’in chiru li Dios, xb’aan naq wi ink’a’ nekejal eek’a’uxl, majewanb’il li ch’och’ sa’ eek’ab’a’, ut eb’ laj Lamanita, li moko tz’ajeb’ ta ru jo’ laa’ex, a’ut bmajewanb’ileb’ rik’in jun li rahil majewank, texxrapleheb’ toj reetal ajwi’ li sache’k.
Ut chi seeb’ taachalq xq’ehil, naq wi ink’a’ nekejal eek’a’uxl eb’ a’an te’reechani lix ch’och’il eereechanihom, ut li Qaawa’ Dios atixk’ameb’ xb’e li tiikeb’ xch’ool chi elk sa’ eeyanq.
K’ehomaq reetal, eb’ laj Lamanita eeras eeriitz’in, li xik’ nekeril sa’ xk’ab’a’ lix tz’ajnileb’ ru ut li majewank li xchal sa’ xtz’uumaleb’, q’axal tiik wi’chik xch’ooleb’ cheru laa’ex, xb’aan naq eb’ a’an moko asachenaq ta sa’ xch’ooleb’ lix taqlahom li Qaawa’, li kik’ehe’ re li qayuwa’—naq te’wanq yal jun ajwi’ li rixaqil, ut maajunaq lix moosil ixaqil, ut ink’a’ taa’uxmanq li yumb’eetak ko’b’eetak sa’ xyanqeb’.
Ut anajwan, li taqlahom a’in k’eek’ookeb’ xch’ool chixpaab’ankil; jo’kan ut, sa’ xk’ab’a’ lix k’eek’ookileb’ xch’ool a’in sa’ xpaab’ankil li taqlahom a’in, li Qaawa’ Dios ink’a’ tixsacheb’; ataaruxtaanaheb’ ru b’an, ut sa’ junaq kutan te’ok choq’ jun osob’tesinb’il tenamit.
K’ehomaq reetal, li b’eelomej sa’ xyanqeb’ aneke’xraheb’ li rixaqil, ut li ixaqilb’ej sa’ xyanqeb’ neke’xraheb’ lix b’eelom; ut li b’eelomej ut ixaqilb’ej reheb’ neke’xra lix kok’aleb’, ut sa’ xk’ab’a’ lix maa’usilaleb’ lix yuwa’eb’ naq maak’a’eb’ xpaab’aal ut xik’ nekexrileb’; jo’kan ut, jo’ nimal ta wi’ lee chaab’ilal chiruheb’ a’an sa’ rilob’aal li nimla aj Yo’obt’esihom eere?
Ex was wiitz’in, ninxuwa naq wi ink’a’ nekejal eek’a’uxl chirix lee maak, q’axal saqaq wi’chik xtib’eleb’ chiru lee re, naq texk’ame’q eerochb’eeneb’ chiru lix k’ojarib’aal li Dios.
Jo’kan ut, jun intaqlahom nink’e eere, a’an li raatin li Dios, naq ink’a’ chik teehob’eb’ chirix lix q’eqaleb’ lix tib’el, chi moko chik teehob’eb’ sa’ xk’ab’a’ lix tz’ajnileb’ ru; taajultiko’q b’an eere lix tz’ajnil eeru laa’ex, ut taajultiko’q eere naq kichal xtz’ajnileb’ ru a’an sa’ xk’ab’a’ lix yuwa’eb’.
Jo’kan ut, chijultiko’q eere lee akok’al, chanru naq xerahob’tesi xch’ooleb’ xb’aan li k’a’ru xex’ile’ chixb’aanunkil xb’aaneb’; ut jo’kan ajwi’, chijultiko’q eere naq texruuq, sa’ xk’ab’a’ lee tz’ajnil, chixk’amb’aleb’ lee kok’al sa’ li sache’k, ut lix maakeb’ a’an te’tuub’amanq sa’ xb’een lee jolom sa’ roso’jik li kutan.
Ex was wiitz’in, chex’ab’inq taxaq chiru li waatin; chewaklesi li reek’ahom lee raam; chiq’omaq eerib’ re naq ataa’ajq eeru chiru lix wara li kamk; ut hitomaq eerib’ rik’in lix rahil li bxb’alb’a re naq ink’a’ tex’ok choq’ canjel chiru laj tza, re texkute’q sa’ li palaw a’an re xam ut chuhil pek, a’an li xkab’ dkamk.
Ut anajwan laa’in, aj Jakob, kinye naab’al chik li k’a’aq re ru chiru lix tenamit laj Nefi, kintijeb’ chirix li ayumb’eetak ko’b’eetak ut li byib’ ru k’a’uxlej, ut li junjunq paay chi maak, kinye reheb’ li xuwajelil li taa’uxq xb’aan a’an.
Ut ink’a’ naru natz’iib’aman chiruheb’ ali perel ch’iich’ a’in yal ta jun miin raqal lix b’aanuhom li tenamit a’in, li okenaqeb’ chik chi k’iho’k; a’b’an tz’iib’anb’il naab’al lix b’aanuhomeb’ chiruheb’ li perel ch’iich’ li nim wi’chik, ut lix pleeteb’, ut li wech’ok-ib’ reheb’, ut li rawa’b’ejileb’ lix reyeb’.
Eb’ li perel ch’iich’ a’in, a’aneb’ lix perel ch’iich’ laj Jakob neke’xk’ab’a’in, ut yiib’anb’ileb’ chaq xb’aan li ruq’ laj Nefi.
Ut nink’e xraqik xyeeb’al li aatin a’in.
 Anajwan k’ehomaq reetal, kik’ulman naq laa’in, aj Jakob, chirix k’anjelak chi naab’al chiru lin tenamit rik’in aatin (ut ink’a’ naru nintz’iib’a yal ta ka’ch’in ajwi’ li waatin, xb’aan xch’a’ajkil xtz’iib’ankil li qaatin chiruheb’ perel ch’iich’), ut naqanaw naq li k’a’aq re ru naqatz’iib’a chiruheb’ perel ch’iich’ tento taakanaaq; A’b’anan yalaq k’a’ru naqatz’iib’a chiru k’a’aq re ru chik li moko perel ch’iich’ ta tento taa’oso’q ut taasachmanq reetalil; a’ut naru naqatz’iib’a junjunq aatin chiruheb’ perel ch’iich’, li tixk’e reheb’ li qalal qak’ajol, jo’ ajwi’ eb’ li qas qiitz’in raarookeb’ qab’aan, jun ch’ina b’iisaq lix na’leb’eb’ chiqix, malaj chirixeb’ lix yuwa’eb’— Anajwan rik’in li na’leb’ a’in nasaho’ qach’ool; ut nokok’anjelak chi yalb’il qaq’e re xtz’iib’ankil li aatin a’in chiruheb’ perel ch’iich’, ut naqayo’oni naq eb’ li qas qiitz’in li raarookeb’ qab’aan ut eb’ li qalal qak’ajol te’xk’ul a’an rik’in b’antioxink sa’ xch’ooleb’, ut te’iloq chiru, re naq te’xtzol rik’in sahil ch’oolejil, ut moko rik’in ta rahil ch’oolej, chi moko rik’in xik’ ilok, chirix li xb’een xna’ xyuwa’eb’.
Xb’aan naq a’in ajwi’ aj-e naq xqatz’iib’a li k’a’aq re ru a’in, re naq te’xnaw naq laa’o akiqanaw chirix li Kristo, ut ak qayo’on chaq lix loq’al k’iila cient chihab’ ma nak’ulun; ut moko ka’aj ta wi’ laa’o qayo’on chaq lix loq’al; jo’kaneb’ aj b’an wi’ chixjunil li santil bprofeet li ke’wan chaq junxil chiqu.
K’ehomaq reetal, eb’ a’an ke’xpaab’ li Kristo ut ake’xloq’oni li Yuwa’b’ej sa’ lix k’ab’a’, ut jo’kan ajwi’ laa’o naqaloq’oni li Yuwa’b’ej sa’ lix k’ab’a’.
Ut a’in aj-e naq naqapaab’ lix bchaq’rab’ laj Moises, rik’in naq cnaxb’eresi li qaam rik’in a’an; ut xb’aan a’in naq santob’resinb’il choq’ qe jo’ tiikilal, jo’ chanru ajwi’ naq kik’ehe’ sa’ ajl chirix laj Abraham sa’ li yamyookil ch’och’ naq ki’ab’in chiru lix taqlahom li Dios rik’in xmayejankil laj Isaak li ralal, a’ li wan choq’ reetalil li Dios ut li dRalal Junaj Chirib’il.
Jo’kan ut, naqatz’ileb’ rix li profeet, ut wan k’iila na’leb’ naqak’ul chi k’utb’esinb’il, ut li musiq’ej re aprofeetil aatin, ut rik’in chixjunil a’in li bnak’utuk xyaalal qe, naqataw jun qayo’onihom, ut li qapaab’aal ink’a’ chik na’eek’an, jo’kan naq nokoru chi ctaqlank chi yaal sa’ dxk’ab’a’ li Jesus ut toja’ eb’ li che’ neke’ab’in chiqu, malaj eb’ li tzuul, malaj lix b’oolam li palaw.
A’b’anan, li Qaawa’ Dios naxk’ut chiqu lix aq’unal qametz’ew re naq taaruuq taqanaw naq a’ sa’ xk’ab’a’ li rusilal, ut xnimal lix kub’sihom rib’ choq’ reheb’ li ralal xk’ajoleb’ li winq, naq wan qawankil chixb’aanunkil li k’a’aq re ru a’in.
K’ehomaq reetal, ninq ut sachol ch’oolejeb’ lix k’anjel li Qaawa’.
K’a’jo’ naq aink’a’ naru xtz’ilb’al rix xchamal lix bmuqmuukil na’leb’ a’an, ut moko naru ta naq li winq tixtaw xyaalal chixjunileb’ lix b’e.
Ut maajun winq cnanawok re lix db’e, ka’ajwi’ wi k’utb’esinb’il chiru; jo’kan ut, ex was wiitz’in, mixik’ eeril lix k’utb’esihom li Dios.
Xb’aan naq k’ehomaq reetal, rik’in lix wankilal li araatin ke’chal li bwinq sa’ xb’een li ruchich’och’, a’ li ruchich’och’ li kiyo’ob’tesiman rik’in lix wankilal li raatin.
Jo’kan ut, wi li Dios kiru chi aatinak ut kiwan li ch’och’, ut chi aatinak ut kiyo’ob’tesiman li winq, k’a’ pe’ ut naq ink’a’ naru chixtaqlankil li cruchich’och’, malaj lix yiib’ahom li ruq’ li wan sa’ xb’een, jo’ chanru li naraj ut li nasaho’ wi’ xch’ool?
Jo’kan ut, ex was wiitz’in, meesik’ axk’eeb’al xna’leb’ li Qaawa’; sik’omaq b’an xk’ulb’al eena’leb’ sa’ ruq’.
Xb’aan naq k’ehomaq reetal, laa’ex ajwi’ nekenaw naq a’an nak’ehok na’leb’ rik’in bchaab’il na’leb’ank, ut rik’in tiik ruhil na’leb’, ut rik’in nimla uxtaan, sa’ xb’een chixjunil lix yiib’ahom.
Jo’kan ut, ex was wiitz’in raarookex inb’aan, k’amomaq wi’chik eerib’ sa’ usilal rik’in a’an, xb’aan lix atojb’al rix li maak xb’aan li Kristo, li bRalal Junaj Chirib’il, re naq teek’ul jun li cwakliik chi yo’yo, jo’ chanru li wankilal re waklesink chi yo’yo li wan rik’in li Kristo, ut toxexk’ute’q jo’ li dxb’een taa’uuchinq chiru li Kristo choq’ re li Dios, chi wanq eepaab’aal, ut eetawomaq xchaab’ilal eeyo’onihom chirix li loq’alil rik’in a’an, naq toj maji’ naxk’utb’esi rib’ sa’ li tz’ejwalej.
Ut anajwan, ex li raarookex inb’aan, misach eech’ool naq ninye eere li na’leb’ a’in, xb’aan naq k’a’ naq ink’a’ taa’uxq aaatinak chirix lix tojb’al rix li maak xb’aan li Kristo, ut xk’eeb’al qach’ool chixtawb’al tz’aqal qana’leb’ chirix, jo’ ajwi’ chixtawb’al qana’leb’ chirix li wakliik chi yo’yo ut li ruchich’och’ li toj taachalq?
K’ehomaq reetal, ex was wiitz’in, li ani na’aatinak jo’ profeet, chi’aatinaq re taatawe’q ru xb’aaneb’ li winq, xb’aan naq li aMusiq’ej naxye li yaal ut ink’a’ natik’ti’ik.
Jo’kan ut, na’aatinak chirix li k’a’aq re ru jo’ chanru tz’aqal bwan, ut chirix li k’a’aq re ru jo’ chanru tz’aqal taawanq; jo’kan ut, li na’leb’ a’in k’utb’esinb’il chiqu chi csaqen ru, re xkolb’al li qaam.
A’ut k’ehomaq reetal, moko qajunes ta naqaye qanawom chirix li k’a’aq re ru a’in; xb’aan naq li Dios kixye ajwi’ reheb’ li profeet najter.
A’ut k’ehomaq reetal, eb’ laj Judio ke’wan choq’ jun tenamit ajipeb’ xk’a’uxl; ut bxik’ ke’ril li aatin li saqen ru, ut ke’xkamsiheb’ li profeet, ut ke’xsik’ li k’a’aq re ru li ink’a’ ke’ru chixtawb’al ru.
Jo’kan ut, sa’ xk’ab’a’ lix cmutz’ileb’ ru, ut a’ mutz’ uhej a’an kichal xb’aan xq’axb’al li aajel raj ru xsik’b’al, tento te’t’ane’q, xb’aan naq li Dios kixmaq’ lix saqenkil ru chiruheb’, ut kixq’axtesi k’iila na’leb’ reheb’ li dink’a’ neke’ru chixtawb’al ru, xb’aan naq jo’kan ke’rataw.
Rik’in ut naq ke’rataw a’an, li Dios kixb’aanu, re naq te’tichk’oq.
Ut anajwan laa’in, aj Jakob, k’amb’il inb’e xb’aan li Musiq’ej re tin’aatinaq jo’ profeet; xb’aan naq nink’e reetal rik’in li naxk’anjela wi’ li Musiq’ej wik’in, naq sa’ xk’ab’a’ lix atichk’ojikeb’ laj Judio eb’ a’an bte’xtz’eqtaana li cpek li ke’ru raj chi kab’lak wi’ re kawaq lix k’ojob’ankil.
A’ut k’ehomaq reetal, jo’ yeeb’il sa’eb’ li loq’laj hu, li apek a’in taa’ok choq’ li nim, ut li rosob’l, ut li jun ajwi’ chi tz’aqal bk’ojleb’aal te’ruuq wi’ chi kab’lak laj Judio.
Ut anajwan, ex raarookex inb’aan, chanru taaruuq taa’uxq naq eb’ a’in, chirix naq xe’xtz’eqtaana li tz’aqal k’ojleb’aal, ate’ruuq wi’chik chi kab’lak sa’ xb’een, re naq taa’ok a’an choq’ xjolomil lix xukeb’?
K’ehomaq reetal, ex was wiitz’in raarookex inb’aan, tinte cheru li muqmuukil na’leb’ a’in, wi chi yalaq chan ru ink’a’ na’eek’an inxaqxookilal sa’ li Musiq’ej, ut nintichk’ok sa’ xk’ab’a’ naq q’axal ink’a’uxl cherix.
 K’ehomaq reetal, ex was wiitz’in, ma ink’a’ jultik eere rilb’al chi tz’iib’anb’il li raatin li profeet aj aTzenos, li kixye a’an re lix Junkab’al laj Israel, li naxye: Ab’ihomaq, ex xjunkab’al laj Israel, ut cherab’i li waatin laa’in, jun xprofeet li Qaawa’.
Xb’aan naq k’ehomaq reetal, jo’ka’in naxye li Qaawa’, Laa’in tatinjuntaq’eeta, at xjunkab’al laj aIsrael, rik’in jun bxtoonal li che’ olivo li awb’il, li kixk’ul jun li winq ut kixch’olani sa’ li crawimq, ut kiniman, ut kiq’elo’, ut ki’ok chi dq’aak.
Ut kik’ulman naq laj eechal re li awimq xko’o, ut kiril naq x’ok chi q’aak lix toonal lix che’ olivo; ut kixye: laa’in tinset li ruq’, ut tink’aleq chirix, ut tinch’olani, re naq maare te’tuxmeq li ruq’ li ak’eb’ ut q’uneb’ ru, ut moko taa’oso’q ta.
Ut kik’ulman naq kixset li ruq’, ut kik’alek chirix, ut kixch’olani jo’ chanru li raatin.
Ut kik’ulman naq chirix k’iila kutan ki’ok ka’ch’inak chi alab’te’ink, li ruq’ ak’ ut q’un ru; a’b’anan k’ehomaq reetal, lix nimal lix b’een ki’ok chi oso’k.
Ut kik’ulman naq laj eechal re li awimq kiril, ut kixye re lix moos: Naraho’ inch’ool rik’in naq taasachq chiwu lix toonal li che’ a’in; jo’kan ut, ayu, mich’eb’ li ruq’ junaq xtoonal li ache’ olivo re k’iche’, ut k’am chaq wik’in; ut taqamich’ li xb’eenileb’ li ruq’ che’ li xe’ok chi chaqik, ut te’qakut sa’ li xam re naq te’k’ate’q.
Ut k’e reetal, chan li Qaawa’ re li awimq, laa’in tinchapeb’ naab’al li ruq’ che’ a’in li ak’eb’ ut q’uneb’ ru, ut teb’injutz’ub’ a’ yaal b’ar nawaj; ut maak’a’ naxye naq wi taa’uxq naq taa’oso’q lix xe’il li che’ a’in, tinruuq chixk’uulankil li ruuchinihom choq’ we; jo’kan naq tinchap li ruq’ che’ a’in li ak’eb’ ut q’uneb’ ru, ut tinjutz’ub’eb’ a’ yaal b’ar nawaj.
Ut chap laa’at li ruq’eb’ lix toonal li che’ olivo re k’iche’, ut jutz’ub’eb’ sa’ axna’ajeb’ a’an; ut a’in li xinmich’ teb’inkut sa’ li xam ut teb’ink’at, re naq ink’a’ te’xlaatz’ob’resi ru lix ch’och’il li wawimq.
Ut kik’ulman naq lix moos li Qaawa’ re li awimq kixb’aanu jo’ chanru li raatin li Qaawa’ re li awimq, ut kixjutz’ub’eb’ li ruq’ lix toonal li ache’ olivo re k’iche’.
Ut li Qaawa’ re li awimq kixtaqla k’alek chirix, ut xsetb’al li ruq’, ut xch’olaninkil, ut kixye re lix moos: Naraho’ inch’ool naq taasachq chiwu lix toonal li che’ a’in; jo’kan ut, re naq maare taaruuq tinkol rix lix xe’il re naq ink’a’ taa’oso’q, re b’an tinkol rix choq’ we, kinb’aanu li na’leb’ a’in.
Jo’kan ut, k’am laa b’e; chawil lix toonal li che’, ut chach’olani, jo’ chanru li waatin.
Ut eb’ a’in atink’e sa’ li jun raqal re li wawimq q’axal najt, a’ yaal b’ar nawaj, maak’a’ na’ok wi’ aawe; ut ninb’aanu re naq taaruuq tinkol rix choq’ we lix tz’aqal uq’ li che’; ut jo’kan ajwi’, re naq tink’uula li ruuchinihom chiru li q’ehil choq’ we; xb’aan naq naraho’ inch’ool naq taasachq chiwu lix toonal li che’ a’in ut li ruuchinihom.
Ut kik’ulman naq li Qaawa’ re li awimq kixchap xb’e, ut kixmuqeb’ li ruq’ lix toonal li che’ olivo li awb’il, sa’eb’ li jar raqal re li awimq li q’axal najteb’, li jun sa’ li jun raqal ut li jun sa’ li jun chik, jo’ chanru li naraj ut li nasaho’ wi’ xch’ool.
Ut kik’ulman naq kinume’ k’iila kutan, ut li Qaawa’ re li awimq kixye re lix moos: Kim, chookub’eeq sa’ li awimq, re taaruuq took’anjelaq sa’ li awimq.
Ut kik’ulman naq li Qaawa’ re li awimq, ut jo’kan ajwi’ li moos, ke’kub’e sa’ li awimq chi k’anjelak.
Ut kik’ulman naq li moos kixye re laj eechal re: K’e reetal, il arin, k’e reetal lix toonal li che’.
Ut kik’ulman naq li Qaawa’ re li awimq ki’ilok, ut kixk’e reetal lix toonal li che’ li ke’jutz’ub’aak wi’ li ruq’ lix toonal li che’ olivo re k’iche’, ut ak xtuxmek chaq ut x’ok chi auuchink.
Ut kixk’e reetal naq chaab’il, ut li ruuchinihom chanchan tz’aqal li ru.
Ut a’an kixye re li moos: K’e reetal, eb’ li ruq’ li xtoonal li che’ re k’iche’ ke’xchap xha’il lix xe’il, jo’kan naq lix xe’il xk’ehok nimla metz’ew; ut sa’ xk’ab’a’ lix nimal xmetz’ew lix xe’il, eb’ li ruq’ che’ re k’iche’, chaab’il ru che’ ke’uuchin wi’.
Anajwan, wi ta ink’a’ xqajutz’ub’ chaq li ruq’ che’ a’in, x’oso’ raj lix toonal.
Anajwan ut k’e reetal, laa’in tink’uula naab’al li ru che’, li x’uuchin wi’ lix toonal li che’, ut li ruuchinihom tink’uula chiru li q’ehil, choq’ we laa’in.
Ut kik’ulman naq li Qaawa’ re li awimq kixye re li moos: Kim, yo’o sa’ li jun raqal q’axal najt re li awimq, ut qak’ehaq reetal ma ink’a’ ajwi’ ke’uuchin chi naab’al li tz’aqal ruq’ li che’, re naq tink’uula li ruuchinihom chiru li q’ehil, choq’ we laa’in.
Ut kik’ulman naq xkoheb’ b’ar wi’ laj eechal k’anjel kixmuq chaq li tz’aqal ruq’ li che’, ut a’an kixye re li moos: K’e reetaleb’ a’in; ut kixk’e reetal li axb’een, naq naab’al li ru che’ li ki’uuchin wi’ chaq; ut kixk’e ajwi’ reetal naq chaab’il.
Ut kixye re li moos: chap xkomon li ruuchinihom, ut k’uula choq’ re li q’ehil, re naq tink’uula choq’ we; xb’aan naq k’e reetal, chan, chiru li k’iila kutan a’in kinch’olani, ut naab’al li ru che’ ki’uuchin wi’.
Ut kik’ulman naq li moos kixye re laj eechal re: K’a’ naq xatchal arin chirawb’al li che’ a’in, malaj li ruq’ a’in lix toonal li che’?
Xb’aan naq k’e reetal, a’an li jun chi na’ajej q’axal yib’ ru sa’ chixjunil lix ch’och’il laa wawimq.
Ut li Qaawa’ re li awimq kixye re: Maak’e inna’leb’; kinnaw naq a’an jun siir chi ch’och’ yib’ ru; jo’kan naq kinye aawe, chiru li k’iila kutan a’in kinch’olani, ut nakak’e reetal naq naab’al li ru che’ x’uuchin wi’.
Ut kik’ulman naq li Qaawa’ re li awimq kixye re lix moos: Il arin, k’e reetal naq kiwaw ajwi’ jun chik ruq’ lix toonal li che’; ut nakanaw naq li jun siir chi ch’och’ a’in q’axal yib’ wi’chik ru chiru li xb’een.
A’ut k’e reetal li che’.
Kinch’olani chiru li k’iila kutan a’in, ut naab’al li ru che’ x’uuchin wi’; jo’kan ut, mol chaq, ut k’uula choq’ re li q’ehil, re tink’uula choq’ we.
Ut kik’ulman naq li Qaawa’ re li awimq kixye wi’chik re lix moos: Il arin, ut k’e ajwi’ reetal jun chik li aruq’ che’, li kiwaw; k’e reetal naq kinch’olani ajwi’ a’an, ut ki’uuchin.
Ut kixye re li moos: Il arin, ut k’e reetal li jun chik.
K’e reetal, a’in kiwaw sa’ jun achaab’il siir chi ch’och’; ut chiru li k’iila kutan a’in kinch’olani, ut yal jun raqal li che’ chaab’il x’uuchin, ut li bjun raqal chik chi che’, k’iche’ aj ru che’ li xruuchini; k’e reetal, kinch’olani lix toonal li che’ a’in jo’eb’ li jun ch’ol chik.
Ut kik’ulman naq li Qaawa’ re li awimq kixye re li moos: Mich’eb’ li ruq’ che’ li ink’a’ chaab’il axe’uuchin, ut kuteb’ sa’ li xam.
A’b’an k’ehomaq reetal, li moos kixye re: Chiqaset b’an li ruq’, ut chook’aleq chirix, ut chiqach’olani jun k’amok chik, re naq maare taaruuchini li chaab’il ru che’ choq’ aawe, re tatruuq chixk’uulankil choq’ re li q’ehil.
Ut kik’ulman naq li Qaawa’ re li awimq ut lix moos li Qaawa’ re li awimq ke’xch’olani chixjunil li ru li awimq.
Ut kik’ulman naq kinume’ k’iila kutan, ut li Qaawa’ re li awimq kixye re lix amoos: Kim, yo’o sa’ li awimq, re took’anjelaq wi’chik sa’ li awimq.
Xb’aan naq k’e reetal, taanach’oq chaq li bkutan, ut chi seeb’ taachalq li croso’jik; jo’kan ut, tento tink’uula li ru che’ chiru li q’ehil, choq’ we laa’in.
Ut kik’ulman naq li Qaawa’ re li awimq ut li moos ke’kub’e sa’ li awimq; ut ke’wulak rik’in lix toonal li che’ li toqb’il chaq tz’aqal li ruq’ ut ke’jutz’ub’aak chaq li ruq’ che’ re k’iche’; ut k’ehomaq reetal, numtajenaq li che’ rik’in ak’iila paay chi ru che’.
Ut kik’ulman naq li Qaawa’ re li awimq kixyalatq li ru che’, li junjunq paay a’ yaal jo’ chanru rajlankil.
Ut li Qaawa’ re li awimq kixye: K’e reetal, chiru li k’iila kutan a’in kiqach’olani lix toonal li che’ a’in, ut xink’uula naab’al li ru che’ choq’ we chiru li q’ehil.
A’ut k’e reetal, sa’ li kutan a’in naab’al li x’uuchin wi’, ut amaajun wan li chaab’il.
Ut k’e reetal, chixjunil paay chi ru che’ ink’a’ us wan, ut maak’a’ na’ok wi’ we, us ta k’a’jo’ xook’anjelak; ut anajwan naraho’ inch’ool rik’in naq taasachq chiwu lix toonal li che’ a’in.
Ut li Qaawa’ re li awimq kixye re li moos: K’a’ru taqab’aanu re lix toonal li che’, re naq tink’uula wi’chik lix chaab’il uuchinihom choq’ we laa’in?
Ut li moos kixye re laj eechal re: K’e reetal, rik’in naq xajutz’ub’ li ruq’ li che’ olivo re k’iche’, ke’xch’olaniheb’ lix xe’il, jo’kan naq toj yo’yookeb’ ut ink’a’ xe’oso’; jo’kan naq nakawil naq toj chaab’ileb’.
Ut kik’ulman naq li Qaawa’ re li awimq kixye re lix moos: Li che’ maak’a’ na’ok wi’ we, ut lix xe’il maak’a’ na’ok wi’ we naq toj ink’a’ us li taa’uuchinq wi’.
A’b’anan laa’in ninnaw naq chaab’il lix xe’il, ut choq’ re tz’aqal li wajom naq xinkol rix; ut sa’ xk’ab’a’ lix nimal xmetz’ew, toj anajwan xruuchini chiru li ruq’ che’ re k’iche’ li chaab’il ru che’.
A’ut k’e reetal, xe’niman li ruq’ che’ re k’iche’, ut ake’xq’ax ru lix xe’il; ut rik’in naq li ruq’ che’ re k’iche’ xe’numta sa’ xb’een lix xe’il, naab’al li ru che’ ink’a’ us x’uuchin wi’; ut sa’ xk’ab’a’ naq xnaab’alo’ li ru che’ ink’a’ us li x’uuchin wi’, nakak’e reetal naq na’ok chi oso’k; ut sa’ junpaat chik q’ano’jenaqaq, re naq taaruuq taakutmanq sa’ li xam, wi ink’a’ naqab’aanu k’a’ruhaq re xkolb’al rix.
Ut kik’ulman naq li Qaawa’ re li awimq kixye re lix moos: Chookub’eeq sa’eb’ li raqal re li awimq li q’axal najteb’, ut qak’ehaq reetal ma x’uuchin ajwi’ li ru che’ ink’a’ us chiruheb’ li tz’aqal ruq’ che’.
Ut kik’ulman naq ke’kub’e sa’eb’ li raqal re li awimq li q’axal najteb’.
Ut kik’ulman naq li ruuchinihom li tz’aqal ruq’ che’ po’jenaq ajwi’; relik chi yaal, li axb’een ut li xkab’ ut jo’kan ajwi’ laj ch’otonel; ut chixjunileb’ ak po’jenaqeb’.
Ut li aru che’ re k’iche’ sa’ laj ch’otonel kinumta chaq sa’ xb’een li jun raqal li che’ li chaab’il x’uuchin wi’ chaq, toj reetal naq li ruq’ che’ ak xchaqik ut xkam.
Ut kik’ulman naq li Qaawa’ re li awimq kiyaab’ak, ut kixye re li moos: aK’a’ chik ru kiru raj kinb’aanu choq’ re li wawimq?
K’e reetal, kinnaw naq chixjunil li ru li awimq ak po’jenaq, ka’aj chik a’in ink’a’.
Ut anajwan eb’ a’in li chaab’il ke’uuchin chaq junxil ak xe’po’e’ ajwi’; ut anajwan chixjunileb’ lix toonaleb’ li che’ re li wawimq maak’a’ chik neke’ok wi’, ka’aj chik re yok’e’k chaq ut kute’k sa’ xam.
Ut k’e reetal, a’in li wan sa’ roso’jik, li xchaqik wi’ li ruq’, xwaw sa’ jun achaab’il siir chi ch’och’; relik chi yaal, a’ li sik’b’il ru inb’aan sa’ xb’een chixjunil chik raqal lix ch’och’il li wawimq.
Ut nakak’e reetal naq kinyok’ ajwi’ chaq li k’a’ru alaatz’ob’resinb’il wi’ chaq li jun siir chi ch’och’ a’in, re naq tinwaw lix toonal li che’ a’in sa’ xna’aj.
Ut nakak’e reetal naq jun raqal a’an chaab’il li x’uuchin wi’, ut jun raqal re k’iche’ li x’uuchin wi’; ut rik’in naq ink’a’ kinmich’eb’ li ruq’ li che’ ut keb’inkut sa’ xam, k’e reetal, ke’numta sa’ xb’een li chaab’il ruq’ che’, jo’kan naq xchaqik chaq.
Ut anajwan, k’e reetal, us ta mak’a’jo’ naq kiqil li wawimq, xe’po’je’ xtoonal lix che’il, jo’kan naq maajun chaab’il ru che’ neke’uuchin wi’; ut eb’ a’in kinyo’oni xkolb’al rix, re naq kink’uula raj li ruuchinihom chiru li q’ehil, choq’ we laa’in.
A’b’an k’e reetal, ak xe’ok chanchan li che’ olivo re k’iche’, ut maak’a’ neke’ok wi’, ka’aj chik re ayok’e’k chaq ut kute’k sa’ xam, ut naraho’ inch’ool naq te’sachq chiwu.
A’b’anan k’a’ chik ru kiru raj kinb’aanu sa’ li wawimq?
Ma kinkotz tab’i’ li wuq’, re ink’a’ kinch’olani?
Ink’a’ b’an, kinch’olani, ut kink’alek chirix, ut kinset li ruq’, ut kink’e xq’eemul, ut akinye’ li wuq’ ka’ch’in chik ma chiru chixjunil li kutan, ut taanach’oq chaq li broso’jik.
Ut naraho’ inch’ool naq taa’aje’q naq teb’inyok’ chaq chixjunil lix toonal li che’ re li wawimq, ut teb’inkut sa’ li xam re naq te’k’ate’q.
Ani li xpo’ok re li wawimq?
Ut kik’ulman naq li moos kixye re laj eechal re: Ma maawa’ sa’ xk’ab’a’ lix taqenaqil laa wawimq—ma ink’a’ xe’numta li ruq’ sa’ xb’eeneb’ chaq lix xe’il, li chaab’il?
Ut sa’ xk’ab’a’ naq eb’ li ruq’ ke’numta sa’ xb’eeneb’ lix xe’il, k’e reetal naq q’axal sa’ junpaat wi’chik ke’niman chiru lix metz’ew li xe’, ut xjuneseb’ rib’ naq ke’xchap xmetz’ew.
K’e reetal, ninye, ma maawa’ a’in aj-e naq ke’po’e’ li jar toonal chi che’ re laa wawimq?
Ut kik’ulman naq li Qaawa’ re li awimq kixye re li moos: Yo’o, ut choxqayok’eb’ chaq lix toonaleb’ li che’ re li awimq ut chiqakuteb’ sa’ li xam, re naq ink’a’ te’xlaatz’ob’resi lix ch’och’il li wawimq, xb’aan naq ak inb’aanuhom chixjunil.
K’a’ chik ru kiru raj kinb’aanu choq’ re li wawimq?
A’ut, k’ehomaq reetal, li moos kixye re li Qaawa’ re li awimq: chakanab’ chik ajunpaataq.
Ut li Qaawa’ kixye: Yaal, tinkanab’ chik junpaataq, xb’aan naq naraho’ inch’ool naq te’sachq chiwu lix toonaleb’ li che’ re li wawimq.
Jo’kan ut, chiqachap xkomoneb’ li aruq’eb’ a’in li ke’waw sa’eb’ li jar raqal re li wawimq li q’axal najteb’, ut chiqajutz’ub’eb’ sa’ lix toonal li che’ ke’chal wi’ chaq; ut chiqamich’ chaq sa’ lix toonal li che’, li ruq’ che’ li q’axal k’a li neke’uuchin wi’, ut chiqajutz’ub’ lix tz’aqal uq’ lix toonal li che’ sa’ xna’ajeb’ a’an.
Ut a’in tinb’aanu re naq ink’a’ taa’oso’q lix toonal li che’, re naq maare tinkol rix choq’ we lix xe’il, choq’ re li wajom laa’in.
Ut k’e reetal, lix xe’ileb’ li tz’aqal ruq’ li che’ li ke’waw a’ yaal b’ar kiwaj toj yo’yookeb’; jo’kan ut, re naq tinkoleb’ rix choq’ re li wajom laa’in, tinchap xkomoneb’ li ruq’ lix toonal li che’ a’in, ut atoxinjutz’ub’ sa’eb’ a’an.
Relik chi yaal, teb’injutz’ub’ sa’eb’ a’an li ruq’ lix na’il che’, re naq maare tinkoleb’ rix li xe’ choq’ we laa’in, re naq jo’q’e tz’aqalaq xkawilal maare chaab’il ru che’ te’uuchinq wi’ choq’ we, re naq toj tintaw inloq’al rik’in li ru li wawimq.
Ut kik’ulman naq ke’chapok chaq rik’in li tz’aqal toon chi che’ li kik’iche’o’ chaq, ut ke’jutz’ub’an sa’eb’ li tz’aqal tooneb’ chi che’, li ke’k’iche’o’ ajwi’.
Ut ke’chapok chaq rik’ineb’ li tz’aqal tooneb’ chi che’ li ke’k’iche’o’ chaq, ut ke’jutz’ub’an sa’ lix na’il toonal chi che’.
Ut li Qaawa’ re li awimq kixye re li moos: Maamich’eb’ chaq li ruq’ che’ re k’iche’ sa’eb’ lix toonaleb’ li che’, ka’ajeb’ wi’ li q’axal k’aheb’; ut sa’eb’ a’an texjutz’ub’anq jo’ chanru li k’a’ru xinye.
Ut taqach’olani wi’chik lix toonaleb’ li che’ re li awimq, ut taqak’oseb’ li ruq’; ut taqamich’ chaq sa’ lix toonaleb’ li che’ eb’ li ruq’ che’ li ak q’ano’jenaqeb’, li tento te’oso’q, ut te’qakut sa’ li xam.
Ut ninb’aanu a’in re naq maare lix xe’ileb’ te’xtaw xmetz’ew sa’ xk’ab’a’ lix chaab’ilaleb’ a’an; ut sa’ xk’ab’a’ lix jalb’aleb’ li ruq’, re naq li us taanumtaaq sa’ xb’een li ink’a’ us.
Ut sa’ xk’ab’a’ naq kinkoleb’ rix li tz’aqal ruq’ che’ ut lix xe’ileb’ a’an, ut naq kinjutz’ub’eb’ wi’chik li tz’aqal ruq’ che’ sa’ lix na’il xtoonal li che’, ut kink’uula lix xe’il lix na’ileb’ xtoonal, re naq maare eb’ lix toonal li che’ re li wawimq te’uuchinq wi’chik rik’in chaab’il aru che’; ut re naq taasaho’q wi’chik inch’ool rik’in li ru li wawimq, ut re naq maare q’axal taasaho’q inch’ool naq kink’uula lix xe’il ut li ruq’ li ru che’ kiwan sa’ xtiklajik— Jo’kan ut, ayu, ut b’oqeb’ chaq li amoos, re naq taaruuq btook’anjelaq chi yalb’il qaq’e rik’in xnimal li qametz’ew sa’ li awimq, re naq taaruuq taqakawresi li b’e, re naq tink’e chi uuchink wi’chik li tz’aqal ru che’, a’ li tz’aqal ru che’ li chaab’il ut li q’axal loq’ wi’chik sa’ xb’een chixjunil chik li ru che’.
Jo’kan ut, yo’qeb’, ut chook’anjelak rik’in xnimal li qametz’ew li jun sut chik a’in, xb’aan naq k’e reetal, taanach’oq chaq li roso’jik, ut a’in choq’ re li jun sutaq chik naq tinset li ruq’ li wawimq.
Jutz’ub’omaqeb’ li ruq’ che’; tikib’omaq rik’in laj ach’otonel re te’wanq sa’ xb’eenil, ut re naq li xb’eenil taawanq choq’ aj ch’otonel, ut k’alenqex chirixeb’ lix toonaleb’ li che’, li ak xe’q’eelo’ jo’ ajwi’ li saaj, li xb’eenil ut laj ch’otonel; ut laj ch’otonel ut li xb’eenil, re naq chixjunileb’ te’ch’olaniiq wi’chik li jun sutaq chik.
Jo’kan ut, k’alenqex chirixeb’, ut setomaqeb’ li ruq’, ut k’ehomaq xq’eemuleb’, li jun sutaq chik, xb’aan naq taanach’oq chaq li roso’jik.
Ut wi taa’uxmanq naq te’ninqanq a’in li xe’jutz’ub’aak, ut taa’uuchinq chiruheb’ li tz’aqal ru che’, rik’in a’an teekawresi li b’e chiruheb’, re te’ninqanq.
Ut naq te’ok chi ninqank teerisiheb’ li ruq’ che’ li k’a ru, jo’ chanru xmetz’ew li chaab’il, ut jo’ chanru xnimal, ut ink’a’ ateerisi lix yib’al ru chi jun waakaj, maare anchal lix xe’il q’axal kawaq choq’ re li jutz’ub’anb’il, ut taa’oso’q li jutz’ub’anb’il, ut te’sachq chiwu lix toonal li che’ re li wawimq.
Xb’aan naq naraho’ inch’ool rik’in naq te’sachq chiwu lix toonaleb’ li che’ re li wawimq; jo’kan naq teerisi li ink’a’ us a’ yaal jo’ chanru taanimanq li us, re naq li xe’ ut lix b’een juntaq’eetaqeb’ xmetz’ew, toj reetal naq li us taanumtaaq sa’ xb’een li ink’a’ us, ut li ink’a’ us taayok’e’q chaq ut taakute’q sa’ li xam, re naq ink’a’ te’xlaatz’ob’resi lix ch’och’il li wawimq; ut chi jo’kan tinmesu chaq li ink’a’ us sa’ li wawimq.
Ut eb’ li ruq’ li tz’aqal che’ teb’injutz’ub’ wi’chik sa’ li tz’aqal toon chi che’; Ut eb’ li ruq’ li tz’aqal toon chi che’ teb’injutz’ub’ sa’eb’ li tz’aqal ruq’ lix toonal li che’; ut chi jo’kan teb’inch’utub’ wi’chik, re naq te’ruuchini li tz’aqal ru che’, ut junajaqeb’.
Ut li ink’a’ us ataatz’eqe’q chaq, relik chi yaal, sa’ chixjunil chaq lix ch’och’il li wawimq; xb’aan naq k’ehomaq reetal, ka’aj chik li jun sutaq a’in tinset li ruq’ li wawimq.
Ut kik’ulman naq li Qaawa’ re li awimq kixtaqla lix amoos; ut li moos xko’o ut kixb’aanu li kitaqlaak wi’ chaq xb’aan li Qaawa’, ut kixk’ameb’ chaq xkomoneb’ li moos, ut bmoko k’iheb’ ta.
Ut li Qaawa’ re li awimq kixye reheb: Ayuqex, ut achexk’anjelaq sa’ li awimq, rik’in xnimal eemetz’ew.
Xb’aan naq k’ehomaq reetal, li bjun sutaq chik a’in tinch’olani li wawimq; xb’aan naq ak haye’k chaq re li roso’jik, ut chi seeb’ taachalq li q’ehil; ut wi nekexk’anjelak rik’in xnimal eemetz’ew wochb’een, taawanq cxsahil eech’ool rik’in li ru che’ li tink’uula choq’ we chiru li q’ehil li taachalq sa’ junpaat.
Ut kik’ulman naq eb’ li moos xkoheb’ ut ke’k’anjelak rik’in xnimaleb’ lix metz’ew; ut li Qaawa’ re li awimq kik’anjelak ajwi’ rochb’eeneb’; ut ke’ab’in chiruheb’ lix taqlahom li Qaawa’ re li awimq sa’ chixjunil li k’a’aq re ru.
Ut ki’ok chi wank wi’chik li tz’aqal ru che’ sa’ li awimq; ut eb’ li tz’aqal ruq’ che’ ke’ok chi nimank ut chi tamk chi numtajenaq; ut li ruq’ che’ re k’iche’ ke’ok chi mich’e’k ut chi tz’eqe’k; ut ke’ril naq lix xe’ juntaq’eetaq rik’in lix b’een, jo’ chanru lix metz’ew.
Ut chi jo’kan ke’k’anjelak, chi yalb’ileb’ anchal xq’e, jo’ chanru lix taqlahom li Qaawa’ re li awimq, toj reetal naq tz’eqb’il chaq li ink’a’ us sa’ li awimq, ut li Qaawa’ ak kik’uulank choq’ re, re naq li jar toon chi che’ ke’ok wi’chik choq’ tz’aqal ru che’; ut ke’wan jo’ chanchan ajunaj chi toonalej; ut juntaq’eeteb’ li ru che’; ut li Qaawa’ re li awimq kixk’uula choq’ re li tz’aqal ru che’, li q’axal loq’ choq’ re chalen chaq sa’ xtiklajik.
Ut naq li Qaawa’ re li awimq kiril naq chaab’il li ru che’ xk’ul, ut naq li rawimq moko po’jenaq ta chik, kik’ulman naq kixb’oqeb’ lix moos, ut kixye reheb’: K’ehomaq reetal, li jun sutaq chik a’in kiqach’olani li wawimq; ut nakak’e reetal naq xinb’aanu jo’ chanru li rajom inch’ool; ut kink’uula li tz’aqal ru che’, jo’kan naq chaab’il, jo’ chanru ajwi’ kiwan chaq sa’ xtiklajik.
Ut aosob’tesinb’ilat laa’at; xb’aan naq rik’in naq yalb’il eeq’e chi k’anjelak wochb’een sa’ li wawimq, ut kepaab’ lin taqlahom, ut kek’am wi’chik wik’in li btz’aqal ru che’, jo’kan naq moko po’jenaq ta chik li wawimq, ut tz’eqb’il chaq li ink’a’ us, k’ehomaq reetal, taawanq xsahil eech’ool wik’in sa’ xk’ab’a’ li ru li wawimq.
Xb’aan naq k’ehomaq reetal, chiru ak’iila kutan tink’uula li ru li wawimq choq’ we laa’in chiru li q’ehil, li taachalq chi seeb’; ut li jun sutaq chik a’in kinch’olani li wawimq, ut kinset li ruq’, ut kink’alek chirix, ut kink’e xq’eemul; jo’kan naq tink’uula choq’ we xkomon li ru che’, chiru naab’al kutan, jo’ chanru li k’a’ru inyehom.
Ut naq taachalq xq’ehil naq li ru che’ ink’a’ us taachalq wi’chik sa’ li wawimq, aran tintaqla xch’utub’ankil li chaab’il ut li moko us ta; ut li chaab’il tink’uula choq’ we, ut li ink’a’ us tintz’eq sa’ tz’aqal lix na’aj.
Toja’ naq taachalq li aq’ehil ut li roso’jik, ut li wawimq tintaqla bxk’atb’al rik’in xam.
 Ut anajwan, k’ehomaq reetal, ex was wiitz’in, jo’ xinye eere naq tin’aatinaq jo’ profeet, k’ehomaq reetal, a’in lin profeetil aatin—naq li k’a’aq re ru kixye li profeet a’in aj aTzenos, chirix lix junkab’al laj Israel, li kixjuntaq’eetaheb’ wi’ rik’in jun xtoonal li che’ olivo li awb’il, tento taak’ulmanq chi yaal.
Ut li kutan tixk’e wi’ li ruq’ xkab’ sut re axk’amb’al chaq wi’chik lix tenamit, a’anaq li kutan, relik chi yaal, li jun sutaq chik, naq eb’ lix bmoos li Qaawa’ te’xik rik’in lix cwankilal a’an, re dxch’olaninkil ut xsetb’al ruq’ li erawimq; ut chirix a’an fsa’ junpaat taachalq li roso’jik.
Ut k’a’jo’ naq osob’tesinb’ileb’ li ani xe’k’anjelak chi yalb’ileb’ xq’e sa’ li rawimq; ut k’a’jo’ naq majewanb’ileb’ li ani te’tz’eqe’q toj sa’ tz’aqaleb’ lix na’aj!
Ut li ruchich’och’ ataak’ate’q rik’in xam.
Ut k’a’jo’ li ruxtaanal li qaDios choq’ qe, xb’aan naq a’an najultiko’ re lix Junkab’al laj aIsrael, li xe’ej jo’ ajwi’ li uq’ej; ut naxye’ li bruq’ reheb’ chiru chixjunil li kutan; ut a’aneb’ jun li tenamit cjipeb’ xk’a’uxl ut aj wech’oneleb’; a’b’anan jo’ k’ihaleb’ li ink’a’ te’kawob’resinq re li raameb’ te’kole’q sa’ li rawa’b’ejihom li Dios.
Jo’kan ut, ex was wiitz’in raarookex inb’aan, nintz’aama cheru rik’in tiik ruhil aatin naq chejal eek’a’uxl, ut chexchalq chi anchal li rajom eech’ool, ut achexjiloq rik’in li Dios jo’ a’an najilok eerik’in.
Ut naq toj ye’b’il eere li bruq’ aj uxtaan sa’ xsaqenkil li kutan, meekawob’resi lee raam.
Relik chi yaal, anajwan wi teerab’i lix yaab’ xkux, meekawob’resi lee raam; xb’aan naq, k’a’ put naq atexkamq?
K’ehomaq ut reetal, chirix naq xexch’olaniik xb’aan lix chaab’il aatin li Dios chiru chixjunil li kutan, ma tex’uuchinq rik’in ru che’ ink’a’ us, re naq taa’aje’q aeeyok’b’al chaq ut eekutb’al sa’ li xam?
K’ehomaq reetal, ma teetz’eqtaana li aatin a’in?
Ma teetz’eqtaana li raatineb’ li profeet, ut ma teetz’eqtaana chixjunil li aatin li yeeb’il chirix li Kristo, chirix naq q’axal k’iheb’ li ke’aatinak chirix; ut teetz’eqtaana xyaalal lix chaab’il aatin li Kristo, ut lix wankil li Dios, ut li amaatan re li Santil Musiq’ej, ut teechup li Loq’laj Musiq’ej, ut teek’e chi eetz’uuk li nimla k’uub’anb’il na’leb’ re li tojb’al-ix, li k’uub’anb’il choq’ eere?
Ma ink’a’ tab’i’ nekenaw naq wi teeb’aanu li k’a’aq re ru a’in, naq lix wankilal li tojb’al-ix ut li wakliik chi yo’yo, li wan rik’in li Kristo, texxk’am chi xaqliik rik’in xutaan ut xuwajel amaak sa’ eeb’een chiru lix braqleb’aal aatin li Dios?
Ut jo’ chanru lix wankil li atiik ruhil na’leb’, xb’aan naq ink’a’ naru xramb’al li k’a’ru tiik ru, tento texxik sa’ li bpalaw a’an re xam ut chuhil pek, li ink’a’ naru xchupb’al xxamlel, ut li nataqe’ xsib’el chi junelik q’e kutan, ut a’ palaw re xam ut chuhil pek, a’an li crahilal li dmaak’a’ roso’jik.
Jo’kan ut, ex was wiitz’in raarookex inb’aan, chejal eek’a’uxl, ut chex’okaq sa’ li aokeb’aal laatz’, ut chexkanaaq chi b’eek sa’ li b’e li ka’ch’in ru, toj reetal naq teetaw li junelik yu’am.
Aay, achaab’ilaq taxaq eena’leb’; k’a’ chik ru naru tinye?
Re ut xraqb’al, nekexinchaq’rab’i, toj reetal naq toxexink’ul chiru lix sahil raqleb’aal aatin li Dios, a’ li raqleb’aal aatin li taaketoq reheb’ laj maak rik’in arahil xeb’esiik ut xiw.
Amen.
 Ut anajwan kik’ulman chirix naq ke’nume’ junjunq chihab’, kichal jun winq sa’ xyanq lix tenamit laj Nefi, aj Xerem xk’ab’a’.
Ut kik’ulman naq a’an ki’ok chi jultikank aatin sa’ xyanqeb’ li tenamit, ut chixch’olob’ankil chiruheb’ naq maajun Kristo taawanq.
Ut kixjultika k’iila na’leb’ li nasahob’resin xch’ooleb’ li tenamit, ut a’in kixb’aanu re naq taaruuq chi numtaak sa’ xb’een li tzol’leb’ re li Kristo.
Ut kik’anjelak chi yalb’il xq’e re taaruuq chixjalb’ehinkil xch’ooleb’ li tenamit, jo’kan naq naab’al li ch’oolej kixjalb’ehi; ut rik’in naq kixnaw naq laa’in, aj Jakob, wan inpaab’aal chirix li Kristo li taak’ulunq, k’a’jo’ naq kixsik’ chan ru naq taachalq wik’in.
Ut a’an tzolb’il, jo’kan naq tz’aqal lix nawom chirix li raatinob’aal li tenamit; jo’kan naq kiru chiroksinkil naab’al li sahil aatin; ut naab’al li wankilal chi aatinak, jo’ chanru lix wankilal laj tza.
Ut kixyo’oni inchiq’b’al chaq sa’ li paab’aal, us ta mak’a’jo’ li k’iila ak’utb’esinb’il na’leb’ ut li k’iila k’a’aq re ru wilom chaq chirix li k’a’aq re ru a’in; xb’aan naq wilomeb’ chaq chi yaal li anjel, ut eb’ a’an ke’k’anjelak chaq chiwu.
Ut jo’kan ajwi’, wab’ihom chaq lix yaab’ xkux li Qaawa’ chiwaatinankil rik’in tz’aqal aatin, chi yalaq jo’q’e, jo’kan naq ink’a’ kiru inchiq’b’al.
Ut kik’ulman naq a’an kichal wik’in, ut jo’ka’in naq kinraatina, kixye: At was wiitz’in Jakob, k’a’jo’ naq kinsik’ chan ru naq tatwaatina; xb’aan naq wab’ihom resil, ut ninnaw ajwi’ naq mak’a’jo’ nakatb’eek chixjultikankil li k’a’ru evangelio nakaye re, malaj li tzol’leb’ re li Kristo.
Ut kajalb’ehi naab’al reheb’ li tenamit a’in, jo’kan naq neke’xpo’ ru lix tiikil b’e li Dios, ut aink’a’ neke’xpaab’ lix chaq’rab’ laj Moises, a’an li tiikil b’e; ut neke’xjaltesi lix chaq’rab’ laj Moises choq’ re xloq’oninkil jun li ani nekeye naq taachalq sa’ k’iila cient chihab’ chik.
Ut anajwan k’e reetal, laa’in, aj Xerem, ninch’olob’ chawu naq a’in xmajewankil li Dios; xb’aan naq maajun winq nanawok re li k’a’aq re ru a’in, xb’aan naq bink’a’ taaruuq taayehoq chirix li k’a’aq re ru toj taachalq.
Ut jo’ka’in naq laj Xerem kinixwech’.
A’ut k’ehomaq reetal, li Qaawa’ Dios kixhoy lix aMusiq’ sa’ li waam, jo’kan naq kinsach xna’leb’ sa’ chixjunil li raatin.
Ut laa’in kinye re: Ma nakatz’eqtaana xyaalal li Kristo li taachalq?
Ut a’an kixye: Wi ta taawanq junaq Kristo, ink’a’ raj tintz’eqtaana xyaalal; a’b’an ninnaw naq maajun Kristo wan, chi moko wanjenaq chaq, chi moko toj taawanq.
Ut laa’in kinye re: Ma nakapaab’eb’ li loq’laj hu?
Ut a’an kixye, Hehe’.
Ut laa’in kinye re: Ink’a’ b’i’ nakataw xyaalaleb’, xb’aan naq neke’ch’olob’an chi yaal chirix li Kristo.
K’e reetal, ninye aawe naq maajun reheb’ li profeet ke’tz’iib’ak, chi moko ake’aatinak jo’ profeet, chi ink’a’ ke’aatinak chirix li Kristo a’in.
Ut moko chixjunil ta a’in—k’utb’esinb’il chiwu laa’in, xb’aan naq wab’ihom ut wilom, ut jo’kan ajwi’ k’utb’esinb’il chiwu rik’in lix awankil li Santil Musiq’ej; jo’kan ut, ninnaw naq wi ta ink’a’ taa’uxq xtojb’al rix li maak, bte’sachq raj chixjunil li winq.
Ut kik’ulman naq a’an kixye we: K’ut chiwu jun li aeetalil rik’in li wankilal a’in re li Santil Musiq’ej, li nakanaw wi’ xk’ihal a’ na’leb’ a’in.
Ut laa’in kinye re: Anihin tab’i’ laa’in re tinyal rix li Dios re tixk’ut chawu jun li eetalil rik’in li k’a’ru nakanaw naq ayaal?
Laa’at b’an taatz’eqtaana xyaalal, xb’aan naq laa’at re blaj tza.
A’b’anan, mi’uxk taxaq li nawaj laa’in, a’ut wi li Dios taasak’oq aawe, chiwanq a’an choq’ eetalil chawu naq wan xwankilal, sa’ choxa jo’ ajwi’ sa’ ch’och’; ut jo’kan ajwi’ naq taak’ulunq li Kristo.
Ut laa wajom taxaq chi’uxq, at Qaawa’, moko wajom ta laa’in.
Ut kik’ulman naq chirix naq laa’in aj Jakob kinye li aatin a’in, kichal lix wankil li Qaawa’ sa’ xb’een, jo’kan naq kit’ane’ chi ch’och’.
Ut kik’ulman naq kich’olaniik chiru xnumik k’iila kutan.
Ut kik’ulman naq kixye reheb’ li tenamit: Ch’utub’omaq eerib’ sa’ li kutan wulaj, xb’aan naq kamk we; jo’kan ut, nawaj raatinankil li tenamit chi maji’ ninkam.
Ut kik’ulman naq chi wulajaq ke’ch’utla li k’iila tenamit; ut a’an kiraatinaheb’ chi ch’olch’o ru ut kixch’olob’ naq moko yaal ta li k’a’aq re ru kixk’ut chaq chiruheb’; ut kixch’olob’ xyaalal li Kristo, ut lix wankil li Santil Musiq’ej, ut lix k’anjeleb’ li anjel.
Ut kiraatinaheb’ chi ch’olch’o ru, naq abalaq’inb’il chaq xb’aan lix wankilal blaj tza.
Ut ki’aatinak chirix li xb’alb’a, ut chirix li junelik q’e kutan, ut chirix li tojb’a-maak re junelik.
Ut kixye: ninxuwak, maare anchal kinb’aanu li amaak ink’a’ naru xkuyb’al, xb’aan naq kintik’ti’ik chiru li Dios; xb’aan naq kintz’eqtaana xyaalal li Kristo, ut kinye naq ninpaab’eb’ li loq’laj hu, ut neke’xch’olob’ xyaalal a’an chi yaal.
Ut rik’in naq kintik’ti’ik chi jo’kan chiru li Dios k’a’jo’ naq ninxuwa naq bxiwxiwaq li tinwanq wi’; a’b’anan ninch’olob’ lin maak chiru li Dios.
Ut kik’ulman naq chirix naq kixye li aatin a’in, maak’a’ chik kiru chixyeeb’al, ut akixq’axtesi xmusiq’.
Ut naq li ch’utch’uukil tenamit ke’xk’e reetal naq kixye li k’a’aq re ru a’in naq ok re chixq’axtesinkil xmusiq’, ke’sach xch’ool chi numtajenaq, jo’kan naq kikub’e lix wankil li Dios sa’ xb’eeneb’, ut akinumta sa’ xb’eeneb’ jo’kan naq ke’t’ane’ chi ch’och’.
Anajwan, laa’in aj Jakob, kisaho’ inch’ool rik’in li na’leb’ a’in, xb’aan naq kintz’aama chaq rik’in lin Yuwa’ li wan sa’ choxa; xb’aan naq a’an kirab’i chaq li welajihom ut kixsume ru lin tij.
Ut kik’ulman naq kik’ojob’aak wi’chik li tuqtuukilal ut lix rahom li Dios sa’ xyanq li tenamit; ut ake’xtz’ileb’ rix li loq’laj hu, ut moko ke’ab’in ta chik chiru li raatin li winq a’in aj maak.
Ut kik’ulman naq k’iila na’leb’ kik’oxlaman re axk’ulb’aleb’ wi’chik laj Lamanita ut xk’amb’aleb’ wi’chik chixnawb’al li yaal; a’b’anan bmaak’a’ ki’ok wi’ chixjunil, xb’aan naq eb’ a’an ke’saho’ sa’ xch’ool rik’in cpleetik ut dhoyok kik’, ut exik’ nokohe’ril chi junajwa laa’o li ras riitz’ineb’.
Ut rik’in xwankilal lix k’anjeleb’aaleb’ re pleet rajlal neke’xsik’ qasachb’al.
Jo’kan naq lix tenamit laj Nefi ke’xkawresi rib’ chiruheb’ rik’in lix k’anjeleb’aal re pleet, ut rik’in anchal lix nimaleb’ xmetz’ew, chi xkanab’ahomeb’ rib’ chiru li Dios ut li asaqoonaq re lix kolb’aleb’; jo’kan ut, toj anajwan ke’wan chi numtaak sa’ xb’eeneb’ li xik’ neke’ilok reheb’.
Ut kik’ulman naq laa’in, aj Jakob, kin’ok chi tixk; ut tz’iib’anb’il resil li tenamit a’in chiruheb’ li ajun ch’ol chik lix perel ch’iich’ laj Nefi, jo’kan naq ninchoy li tz’iib’anb’il esil a’in rik’in xch’olob’ankil naq kintz’iib’ak jo’ chanru tz’aqal innawom, rik’in xyeeb’al naq kinume’ li kutan chiqu, ut kinume’ ajwi’ li bqayu’am chanchan jun li matk’ chiqu, laa’o jun tenamit junaatal ut ra xch’ool, aj b’ehenelo, isinb’ilo chaq Jerusalen, yo’lajenaqo sa’ rahilal, sa’ jun li yamyookil ch’och’, xik’ ilb’ilo xb’aaneb’ li qas qiitz’in, ut rik’in a’an wanjenaq chaq pleetik ut wech’ok-ib’; jo’kan naq rik’in raho’k ch’oolej kiqanumsi qakutan.
Ut laa’in, aj Jakob, kiwil naq sa’ junpaat chik tinkub’eeq sa’ inmuqleb’aal; jo’kan naq kinye re li walal aj aEnos: K’ameb’ li perel ch’iich’ a’in.
Ut kinye re a’an chixjunil li k’a’aq re ru bkinixtaqla wi’ chaq laj Nefi li was, ut a’an kixye naq taa’ab’inq chiru li taqlanb’il.
Ut nink’e xraqik intz’iib’ahom chiruheb’ li perel ch’iich’ a’in, ut ka’ch’in a’ tz’iib’ahom a’an; ut ninchaq’rab’i li ani taa’iloq ru, ut ninyo’oni naq naab’al li was wiitz’in te’ril ru li waatin.
Ex was wiitz’in, inwan.
 Anajwan k’ehomaq reetal, laa’in, aj Jarom, nintz’iib’a junjunq li aatin jo’ chanru lix taqlahom lin yuwa’ aj Enos, re naq k’amb’ilaq aresil li qaxe’toonil.
Ut jo’ aka’ch’ineb’ ru bli perel ch’iich’ a’in, ut jo’ ctz’iib’anb’il li k’a’aq re ru a’in choq’ re li ajom naq te’chaab’ilo’q li qas qiitz’in aj dLamanita, jo’kan ut, tento taa’uxq naq tintz’iib’aq ka’ch’inaq; a’b’anan ink’a’ tintz’iib’a li k’a’aq re ru chirix lin profeetil ch’olob’ahom, chi moko chirix li k’utb’esinb’il chiwu.
Xb’aan naq k’a’ chik ru taaruuq tintz’iib’a chiru li ke’xtz’iib’a eb’ lin yuwa’?
Xb’aan naq ma ink’a’ ke’xk’utb’esi li k’uub’anb’il na’leb’ re li kolb’a-ib’?
Ninye eere, Hehe’, ut tz’aqalin rik’in a’in.
K’ehomaq reetal, na’ajman ru naq naab’al taab’aanumanq sa’ xyanq li tenamit a’in, xb’aan lix kawileb’ li raam ut lix tz’apb’aleb’ lix xik, ut lix mutz’aleb’ lix k’a’uxleb’, ut alix jipileb’ lix ja’ajeb’; a’b’anan li Dios naruxtaanaheb’ ru chi numtajenaq, ut toj maji’ bnaxmesuheb’ chaq chiru lix b’een li ch’och’.
Ut wankeb’ naab’al sa’ qayanq li neke’k’uluk re li ak’utb’esinb’il na’leb’, xb’aan naq moko chixjunileb’ ta jipeb’ xk’a’uxl.
Ut jo’ k’ihaleb’ li moko jipeb’ ta xk’a’uxl ut wankeb’ xpaab’aal, wankeb’ bsa’ sum aatin rik’in li Loq’laj Musiq’ej, li nak’utb’esin chiru li ralal xk’ajoleb’ li winq a’ yaal jo’ chanru lix paab’aaleb’.
Ut anajwan, k’ehomaq reetal, ak ke’nume’ chaq wiib’ cient chihab’, ut eb’ lix tenamit laj Nefi ke’niman chaq xkawilal sa’ li ch’och’.
Ke’xk’e xch’ool achixpaab’ankil lix chaq’rab’ laj Moises ut chixsantob’resinkil li bhilob’aal kutan choq’ re li Qaawa’.
Ut ink’a’ cke’muxuk, chi moko dke’xmajewa li Dios.
Ut q’axal kaw lix chaq’rab’il li tenamit.
Ut ke’wan chi jek’inb’il chiru naab’al lix b’een li ch’och’, ut jo’kaneb’ ajwi’ laj Lamanita.
Ut eb’ a’an q’axal nim wi’chik xk’ihaleb’ chiruheb’ li wankeb’ choq’ aj Nefita; ut neke’xra li akamsink, ut neke’ruk’ xkik’eleb’ li xul.
Ut kik’ulman naq k’iila sut ke’chal sa’ qab’een laa’o aj Nefita, re qapleetinkil.
A’b’an eb’ li aqarey ut eb’ laj jolomihom qe a’aneb’ winq kaweb’ xmetz’ew sa’ li paab’aal chirix li Qaawa’; ut ke’xk’ut lix b’ehil li Qaawa’ chiruheb’ li tenamit; jo’kan naq kooxaqli chiruheb’ laj Lamanita, ut kiqamesuheb’ chaq sa’eb’ li bqach’och’, ut koo’ok chixk’eeb’al xkawilaleb’ li qatenamit, malaj b’araq chi na’ajej wan wi’ li qeechanihom.
Ut kook’ihan chi numtajenaq, ut koojek’iman chiru lix b’een li ch’och’, ut koob’ihomo’ chi numtajenaq rik’in oor, ut rik’in plaat, ut rik’in k’a’aq re ru terto xtz’aq, ut rik’in che’ pech’b’il chi chaab’il, rik’in kab’l, ut rik’in k’anjeleb’aal, ut jo’kan ajwi’ rik’in ch’iich’ ut kaqi ch’iich’, ut ch’iich’ bronce ut kawil ch’iich’, ut kiqayiib’ li k’iila paay chi k’anjeleb’aal li jar raqal wan re xk’anjelankil li ch’och’, ut li ak’anjeleb’aal re pleet—relik chi yaal, li jutz’juukil tzimaj q’es ru’uj, ut li rochoch tzimaj, ut xnaq’ li puub’ che’, ut li jutz’juukil che’, ut chixjunil li kawresink choq’ re li pleet.
Ut rik’in naq kawresinb’ilo chi jo’kan chixk’ulb’aleb’ laj Lamanita, ink’a’ ke’numta sa’ qab’een.
A’b’an kik’utman naq yaal li raatin li Qaawa’ li kixye chaq reheb’ li qayuwa’, naq kixye naq: A’ yaal jo’ chanru naq teepaab’ lin taqlahom tex’usaaq sa’ li ch’och’.
Ut kik’ulman naq eb’ lix profeet li Qaawa’ ke’xyeechi’i chaq li rahilal sa’ xb’eeneb’ lix tenamit laj Nefi, jo’ chanru li raatin li Qaawa’, naq wi ink’a’ te’xpaab’eb’ li taqlahom, wi b’an te’t’ane’q sa’ li q’etok aatin, ate’sache’q chaq chiru lix b’een li ch’och’.
Jo’kan ut, eb’ li profeet, ut eb’ laj tij, ut eb’ laj tzolonel ke’k’anjelak chi yalb’ileb’ xq’e, ut chi anchal xnajtil li royb’enihomeb’ ke’relaji chiruheb’ li tenamit naq yalb’ilaqeb’ xq’e; ke’xk’ut lix achaq’rab’ laj Moises, ut li ajom li kik’ehe’ wi’; ut ke’xq’unb’esiheb’ xch’ool naq bte’ril chi uub’ej li Mesias, ut te’xpaab’ a’an li taachalq jo’ cchanchan naq ak chalenaq.
Ut chi jo’ka’in naq ke’xtzoleb’.
Ut kik’ulman naq rik’in xb’aanunkil chi jo’kan ke’xkoleb’ re naq ink’a’ ate’sache’q chaq chiru lix b’een li ch’och’; xb’aan naq bke’xk’ob’eb’ xch’ool rik’in li aatin, ut ke’reek’asiheb’ xch’ool junelik choq’ re li jalb’a-k’a’uxlej.
Ut kik’ulman naq ak numenaq wiib’ cient rik’in waqxaqlaju xka’k’aal chihab’—chi wanjenaq li pleet, ut li wech’ok-ib’, ut li jachok-ib’, chiru naab’al lix b’ehil li kutan.
Ut laa’in, aj Jarom, maak’a’ chik nintz’iib’a, xb’aan naq ka’ch’ineb’ ru li perel ch’iich’.
A’ut k’ehomaq reetal, ex was wiitz’in, naru texxik rik’ineb’ li ajun ch’ol chik lix perel ch’iich’ laj Nefi; xb’aan naq k’ehomaq reetal, tz’iib’anb’il chiruheb’ a’an li tz’iib’anb’il esil chirixeb’ li qapleet, jo’ chanru lix tz’iib’ahomeb’ li rey, malaj li b’arwan ke’xtaqla xtz’iib’ankil.
Ut ninq’axtesiheb’ li perel ch’iich’ a’in sa’ ruq’ li walal aj Omni, re naq te’k’ame’q jo’ chanru lix ataqlahomeb’ lin yuwa’.
A’in li raatin li Profeet aj Jose Smith chirix lix k’utunik lix Hu laj Mormon:“Naq kiq’ojyino’ sa’ li jun xka’k’aal xb’e li po Septiembre [] … kin’ok chi tijok ut chi tz’aamank chiru li Nimajwal Dios.
…“Naq chi jo’kan yookin chixpatz’b’al xk’ab’a’ li Dios, xink’e reetal jun li saqen li kik’utun sa’ lin warib’aal, li kiniman toj reetal naq q’axal saqen wi’chik li warib’aal chiru wa’leb’, toja’ naq k’utaamil jun li winq chixk’atq inch’aat, xaqxo chi kutankil, xb’aan naq moko wan ta chi ch’och’ li roq.“Jutju sa’ jun li b’aatal q’axal nim xsaqal ru.
A’an jun saqal ru li naq’axok re k’a’ruhaq chik li wilom chaq sa’ li ruchich’och’; chi moko nink’oxla naq k’a’ruhaq sa’ li ruchich’och’ taaruuq ta taak’utunq chi q’axal saq ut lemtz’unk ru jo’ a’in.
K’utk’u li ruq’, ut jo’kan ajwi’ lix tel, ka’ch’inaq chirix lix kux li ruq’; jo’kan ajwi’ k’utk’u li roq, jo’ ajwi’ lix tzelek, ka’ch’in sa’ xb’een lix kux li roq.
K’utk’u ajwi’ lix jolom ut lix kux.
Kinru chixk’eeb’al reetal naq ka’ajwi’ li jun b’aatal a’in wan chirix, xb’aan naq teeto, jo’kan naq kinru chirilb’al li re xch’ool.“Moko ka’aj ta wi’ lix b’aatal q’axal saq ru, jun xaqalil b’an ink’a’ naru xyeeb’al chanru xnimal lix lemtz’unkil ru, ut li rilob’aal chanchan ajwi’ raq’ kaaq chi yaal.
Numtajenaq xsaqenkil ru li warib’aal, a’ut moko wan ta xsaqenkil ru jo’ li wan chixk’atq lix xaqam.
Naq kiwil xb’een wa kinxuwak, a’b’an sa’ junpaat ki’el inxiw.“A’an kinixb’oq rik’in ink’ab’a’, ut kixye we naq a’an aj k’amol esil, taqlanb’il chaq chiru li Dios wik’in, ut naq aj Moroni xk’ab’a’; naq li Dios wan jun li k’anjel tixk’e chinb’aanu; ut naq taawanq ink’ab’a’ choq’ chaab’ilal ut choq’ maa’usilal sa’ xyanqeb’ chixjunil li tenamit, junkab’al, ut aatinob’aal, malaj ut naq usaatinanb’ilaq ut maa’usaatinanb’ilaq sa’ xyanqeb’ chixjunil li teepal.“Kixye naq wan jun li hu li k’uulanb’il sa’ ch’och’, tz’iib’anb’il chiruheb’ perel ch’iich’ oor, li nayehok resileb’ li ani ke’wan najter sa’ li nimla ch’och’ a’in, ut b’ar kole’elq wi’ chaq.
Kixye ajwi’ naq lix tz’aqalil li Evangelio li junelik nakana wan chi sa’, jo’ chanru q’axtesinb’il xb’aan li Kolonel reheb’ li ke’wan chaq arin najter;“Jo’kan ajwi’, naq wankeb’ wiib’ li pek sa’ k’onk’ookil ch’iich’ plaat—ut eb’ li pek a’in, b’ak’b’il rik’in jun li xramb’al ru ch’oolej, a’an ajwi’ li Urim ut Tumim nayeeman re—k’uulanb’il rochb’eeneb’ li perel ch’iich’; ut naq li xk’ulb’al ut roksinkil li pek a’in, a’an li okenaqeb’ wi’ «laj ilol na’leb’» najter malaj sa’ junxil kutan; ut naq li Dios kixkawresi re taa’uxmanq xjaltesinkil ru li hu.
…“Jo’kan wi’chik, kixye we, naq jo’q’e tink’uleb’ li perel ch’iich’ a’an li ki’aatinak wi’—xb’aan naq toj maji’ nawulak xq’ehil naq te’k’ule’q—tento naq maajun chi aj-u tink’ut; chi moko li xramb’al ru ch’oolej rik’in li Urim ut Tumim; ka’ajwi’ reheb’ li taqlanb’ilin wi’ chixk’utb’al chiruheb’; wi ut tinb’aanu, tinsache’q.
Naq yoo chi aatinak wik’in chirixeb’ li perel ch’iich’, kiteeliik li k’utb’esinb’il matk’ chiru lin k’a’uxl jo’kan naq kinru chirilb’al li na’ajej k’uulanb’ileb’ wi’ li perel ch’iich’, ut a’an chi k’a’jo’ xsaqenkil ut xch’olch’ookil ru, jo’kan naq kinnaw wi’chik ru li na’ajej a’an naq kinwulak aran.“Chirix naq kiyeeman li aatin a’in, kiwil naq li saqen sa’ li warib’aal ki’ok chixch’utub’ankil rib’ chixk’atq lix xaqam li yoo chaq chi aatinank we, ut jo’kan kixb’aanu toj reetal naq kikana wi’chik sa’ q’ojyin li warib’aal, ka’ajwi’ chixk’atq a’an ink’a’, toja’ naq sa’ junpaat kiwil chanchan naq kiteeli jun li numleb’ li nawulak toj sa’ choxa, ut a’an kitaqe’ toj reetal naq kisach chiwu chi tz’aqal, ut kikana li warib’aal jo’ chanru naq kiwan chaq naq toj maji’ naxk’ut rib’ li choxahil saqen a’in.“Kinkana chi yokyookin chixk’oxlankil xjalanil li kiwil chaq, ut k’a’jo’ naq sachso inch’ool rik’in li k’a’ru yeeb’il we xb’aan li jalanil aj k’amol esil a’in; toja’ ut, naq toj yookin chixk’oxlankil, sa’ junpaat kink’e reetal naq yoo wi’chik chi saqeno’k lin warib’aal, ut chanchan naq sa’ jun k’utaamil, li choxahil aj k’amol esil a’an wan wi’chik chixk’atq lin ch’aat.“A’an kixtikib’, ut jun sut chik kixseraq’i li na’leb’ ajwi’ a’an li kixb’aanu chaq sa’ li xb’een xk’ulunik, chi maajun aatin kixjal; ut chirix xb’aanunkil, kixye resil we li ninqi raqb’a-aatin li te’chalq sa’ xb’een li ruchich’och’, rik’in ninqi sachok xb’aan we’ej, yok’leb’ ch’iich’, ut yajel; ut naq te’chalq li rahil raqb’a-aatin a’in sa’ xb’een li ruchich’och’ chiru li jun tasal tenamit a’in.
Chirix xseraq’inkil li k’a’aq re ru a’in, kitaqe’ wi’chik jo’ chanru kixb’aanu chaq junxil.“Chirix a’an, k’a’jo’ naq neke’tub’ub’nak li na’leb’ sa’ ink’a’uxl, jo’kan naq xikenaq chaq li wara sa’ xsa’ li wu, ut kinumta xsachsookil inch’ool naq yokyookin aran, rik’in li k’a’ru kiwil jo’ ajwi’ kiwab’i chaq.
A’ut k’a’jo’ wi’chik naq kisach inch’ool naq kiwil wi’chik laj k’amol esil a’an chixk’atq lin ch’aat, ut kiwab’i chixnumsinkil, malaj chixyeeb’al wi’chik chi ak’il we li na’leb’ ajwi’ li kixye chaq junxil, ut kixye ajwi’ we naq tinwil wib’, kixye naq laj Satanas tixyal xq’e chiwaalenkil (sa’ xk’ab’a’ li neb’a’il wan wi’ lix junkab’al inyuwa’) naq tink’uleb’ li perel ch’iich’ re naq tinb’ihomo’q.
Kixye we naq minb’aanu a’in, ut kixye we naq maajun chik aj-e naru taawanq chiwu sa’ xk’ulb’aleb’ li perel ch’iich’, ka’ajwi’ re xnimankil xloq’al li Dios, ut maajun chik ajom k’eeb’ilaq wi’ inch’ool, ka’ajwi’ re xwaklesinkil lix awa’b’ejihom A’an; wi ut ink’a’ jo’kan, moko tinruuq ta chixk’ulb’aleb’.“Chirix li rox ula’anink a’in, kitaqe’ wi’chik sa’ choxa jo’ junxil chaq, ut kinkana wi’chik chixtz’ilb’al rix sa’ inch’ool lix sachb’a-ch’oolejil li k’a’ru toja’ xink’ul chaq; ut toja’ junpaataq chik xtaqik rox sut li choxahil aj k’amol esil wik’in, kitzentzereb’ak li tzo’ xul, ut kintaw naq saqewk re li kutan, jo’kan naq chiru chixjunil tana’ li q’ojyin yooko chaq chi aatinak.“Ka’ch’in chik chirix a’an kinwakli chaq sa’ lin ch’aat, ut jo’ k’aynaqin, kin’ok chixb’aanunkil li k’anjel na’aje’ sa’ li kutan a’an; a’ut naq kinyal inq’e chi k’anjelak jo’ sa’ jalaneb’ chik li kutan, kintaw naq oso’jenaq inmetz’ew, jo’kan naq chi jun waakaj moko kiru ta chiwu.
Lin yuwa’, li yoo chaq chi k’anjelak wochb’een, kixk’e reetal naq moko sa ta wankin, ut kixye we naq tinxik sa’ kab’l.
Xkohin ut xik raj we sa’ kab’l, a’b’an naq tinq’ax raj lix korralil li ch’och’ li wanko wi’, kilaj inmetz’ew chi tz’aqal, ut kint’ane’ chi ch’och’ chi maak’a’ inkawilal, ut chiru junpaat maak’a’ tz’aqal kiweek’a.“Li xb’een najultiko’ we chirix a’an, a’an naq jun lix yaab’ kuxej yoo chi aatinak wik’in, ut chixpatz’b’al ink’ab’a’.
Kin’ilok taqe’q, ut kink’e reetal laj k’amol esil ajwi’ a’an, xaqxo chi taqenaq sa’ xb’een injolom, ut sutsu chi saqen jo’ junxil.
Toja’ naq kixseraq’i wi’chik we chixjunil li k’a’ru kixseraq’i chaq we sa’ li q’ojyin xnume’, ut kinixtaqla chi xik rik’in lin yuwa’ ut chixyeeb’al re li k’utb’esinb’il matk’ ut li taqlahom li kink’ul chaq.“Laa’in kin’ab’in chiru; kinsutq’i rik’in lin yuwa’ sa’ li ch’och’, ut kinnumsi resil chixjunil re a’an.
A’an kixye we naq a’an re li Dios, ut kixye we naq tinxik ut tinb’aanu li taqlanb’ilin wi’ xb’aan laj k’amol esil.
Laa’in kin’el chaq sa’ li ch’och’, ut xkohin sa’ li na’ajej b’ar yeeb’il we xb’aan laj k’amol esil naq k’uulanb’ileb’ li perel ch’iich’; ut rik’in naq ch’olch’o ru li k’utb’esinb’il matk’ kiwil chaq chirix, kinnaw ru li na’ajej tz’aqal naq kinwulak aran.“Moko najt ta rik’in li k’aleb’aal Manchester, sa’ li Condado Ontario, Nueva York, wan jun li tzuul najt b’ayaq xteram, ut naxq’ax xterameb’ li jo’ k’ihal wankeb’ sa’ li na’ajej a’an.
Chiru li tzuul a’an sa’ xjayal li rokeb’aal saq’e, moko najt ta rik’in lix b’een, rub’el jun li pek nim b’ayaq xsiram, wankeb’ li perel ch’iich’, k’ojk’ookeb’ sa’ jun li kaxon pek.
Li pek a’an t’ikt’o xpimal sa’ xyi ut t’ort’o xyi sa’ xb’een, ut jay lix k’atq, jo’kan naq lix yi nak’utun sa’ xb’een li ch’och’, a’ut lix k’atq muqmu rub’el ch’och’ chixsutam.“Chirix risinkil li ch’och’, xintaw jun li che’, li kinch’ik rub’el lix k’atq li pek, ut rik’in xmetz’ewankil wib’ b’ayaq, kinwaklesi.
Kin’ilok chi sa’, ut aran chi yaal kiwileb’ li perel ch’iich’, li Urim ut Tumim, ut li xramb’al ru ch’oolej, jo’ kixye chaq laj k’amol esil.
Li kaxon li k’ojk’ookeb’ wi’ kiyiib’aman rik’in xk’ojob’ankil li jar pek sa’ jun paay chi chun.
Sa’ rit li kaxon xe’tusub’aak wiib’ pek chi jalpaqinb’il rik’in li kaxon, ut sa’ xb’eeneb’ li pek a’an k’ojk’ookeb’ li perel ch’iich’ ut li k’a’aq chik ru wan rik’ineb’.“Kinyal inq’e chirisinkil, a’b’anan kiyehe’ we naq xb’aan laj k’amol esil naq ink’a’ tinwisi, ut kiyehe’ wi’chik we naq toj maji’ nawulak xq’ehil re risinkil, chi moko taawulaq toj te’nume’q kaahib’ chihab’ chirix li kutan a’an; a’ut kixye we naq tinchalq sa’ li na’ajej a’an tz’aqal sa’ jun chihab’ chik chirix a’an, ut aran toxinixtaw, ut jo’kan yooqin chixb’aanunkil toj reetal naq tixtaw xq’ehil xk’ulb’aleb’ li perel ch’iich’.“Jo’kan ut, jo’ chanru naq taqlanb’ilin, xkohin sa’ roso’jik li junjunq chihab’, ut rajlal sut kintaw aran laj k’amol esil a’an, ut rik’in a’an kink’ul intzolb’al ut inna’leb’ rajlal sut naq koo’aatinak, chirix k’a’ru ok re li Qaawa’ chixb’aanunkil, ut chan ru ut k’a’ru chi na’leb’ taab’eresimanq wi’ lix awa’b’ejihom sa’eb’ li roso’jikil kutan.
…“Moqon kiwulak xq’ehil naq tink’uleb’ li perel ch’iich’, li Urim ut Tumim, ut li xramb’al ru ch’oolej.
Sa’ wiib’ xka’k’aal xb’e li po Septiembre, jun mil waqxaqib’ cient rik’in wuqub’ xka’k’aal, chirix xik jo’ k’aynaqin sa’ roso’jik li jun chik chihab’ sa’ li na’ajej k’uulanb’ileb’ wi’, li choxahil aj k’amol esil a’an kixq’axtesiheb’ we, ut kixk’e inchaq’rab’inkil chi jo’ka’in: naq laa’in tento sa’ inb’een xk’uulankileb’; ut naq wi tinkanab’eb’ chi sachk chi yal jo’maajo’, malaj rik’in naq ink’a’ xinyal inq’e, tin’isiiq chaq; a’b’anan wi tinmetz’ewa anchal wib’ chixk’uulankil toj reetal naq a’an, laj k’amol esil, tixpatz’ wi’chik, te’kole’q.“Sa’ junpaat kintaw xyaalal k’a’ut naq kink’ul xnimal inchaq’rab’inkil naq tink’uula, ut k’a’ut naq laj k’amol esil kixye naq chirix naq xinb’aanu li k’a’ru teneb’anb’il sa’ wuq’, a’an tixpatz’ xk’ulb’al wi’chik.
Xb’aan naq toja’ taanawe’q naq wankeb’ wik’in, naq wankeb’ li q’axal ke’xmetz’ewa rib’ chixmaq’b’al chiwu.
Jo’ k’ihal li b’alaq’il na’leb’ ke’ru chixk’oxlankil, ke’xb’aanu choq’ re li ajom a’an.
K’a’jo’ naq kiraho’ ut kiniman li rahob’tesink, ut rajlal wankeb’ li ch’uut chi tenamit li aj’ookeb’ ru chixmaq’b’al chiwu, wi ta raj xe’ru.
A’ut sa’ xk’ab’a’ lix chaab’ilal xna’leb’ li Dios, ke’kana sa’ wuq’ toj reetal naq kinchoy xb’aanunkil rik’ineb’ li k’a’ru teneb’anb’il sa’ wuq’.
Naq jo’ chanru ak k’uub’anb’il, laj k’amol esil kixpatz’, laa’in kinq’axtesi chiru, ut wan rik’in a’an toj sa’ li kutan a’in, a’an li wiib’ xb’e li po Mayo, jun mil waqxaqib’ cient rik’in waqxaqlaju xkak’al.”Re rilb’al jun li esil tz’aqal wi’chik, chi’ilmanq sa’ Jose Smith—Resilal sa’ li Q’ol Nim Xtz’aq.Li najter tz’iib’anb’il esil, isinb’il chaq chi jo’kan sa’ li ch’och’ jo’ lix yaab’ xkux jun tenamit li yoo chaq chi aatinak sa’ poqs, ut jaltesinb’il ru sa’ li ak’il aatinob’aal xb’aan lix maatan ut lix wankilal li Dios, jo’ chanru ch’olob’anb’il xb’aan ajwi’ li Dios, kipuktesiman chiru li ruchich’och’ xb’een wa sa’ Ingles sa’ li chihab’ , jo’ The Book of Mormon.
 Anajwan ut laa’in, aj aMormon, nintz’iib’a jun besil chirix li k’a’aq re ru wilom jo’ ajwi’ li wab’ihom, ut lix Hu laj Mormon ninye re.
Ut sa’ xq’ehil tana’ naq laj aAmmaron kixmuqeb’ chaq li tz’iib’anb’il esil choq’ re li Qaawa’, kichal wik’in, (ut laa’in lajeeb’ chihab’ tana’ inyu’am, ut ki’ok chi wank ka’ch’inaq binnawom jo’ chanru xnawomeb’ intenamit) ut laj Ammaron kixye we: Nink’e reetal naq laa’at jun saaj al tiik xk’a’uxl, ut seeb’at chi k’ehok eetal; Jo’kan ut, naq wan tana’ kaahib’ xka’k’aal chihab’ aayu’am, nawaj raj naq taajultiko’q aawe li k’a’aq re ru kawil chirix li tenamit a’in; ut naq taawanq aachihab’ chi jo’kan, ayu sa’ li ch’och’ Antum, sa’ jun li tzuul aXim tixk’ab’a’in; ut aran xink’ojob’ choq’ re li Qaawa’ chixjunil li loq’laj tz’iib’ahom chirix li tenamit a’in.
Ut k’e reetal, taak’ameb’ lix aperel ch’iich’ laj Nefi choq’ aawe, ut li jun ch’ol chik taakanab’ sa’ li na’ajej wan wi’; ut taatz’iib’a chiruheb’ lix perel ch’iich’ laj Nefi chixjunil li k’a’aq re ru kawil chirix li tenamit a’in.
Ut laa’in, aj Mormon, rik’in naq ralal xk’ajolin laj aNefi, (ut aj Mormon xk’ab’a’ inyuwa’) kijultiko’ we li k’a’aq re ru kinixtaqla wi’ laj Ammaron.
Ut naq junlaju chihab’ inyu’am, kik’ulman naq kink’ame’ xb’aan inyuwa’ sa’ li ch’och’ sa’ xjayal lix tz’e li saq’e, toj sa’ li ch’och’ Tzarahemla.
Chixjunil lix b’een li ch’och’ ak nujenaq rik’in kab’l, ut eb’ li tenamit ke’k’ihan rajlankileb’, ka’ch’in chik ma chanchan jo’ li samahib’ re palaw.
Ut kik’ulman sa’ li chihab’ a’an naq ki’ok chi wank jun pleet ke’wan wi’ laj Nefita, li junajinb’ileb’ wi’ laj Nefita ut laj Jakobita ut laj Josefita ut laj Tzoramita; ut li pleet a’in reheb’ laj Nefita, kiwan rik’ineb’ laj Lamanita, ut laj Lemuelita, ut laj Ismaelita.
Anajwan eb’ laj Lamanita ut laj Lemuelita ut laj Ismaelita, aj Lamanita ke’yehe’ re, ut li wiib’ chi teep a’aneb’ laj Nefita ut laj Lamanita.
Ut kik’ulman naq li pleet kixtikib’ wank sa’ xyanqeb’ sa’ xnub’aal Tzarahemla, chire xha’il Sidon.
Ut kik’ulman naq eb’ laj Nefita ak ke’xch’utub’ chaq jun teep chi winq nim xk’ihaleb’, toj reetal ke’xq’ax lajeeb’ xka’k’aal chi mil rajlankileb’.
Ut kik’ulman naq sa’ li chihab’ ajwi’ a’an ke’wan sa’ junjunq li pleet, sa’eb’ wi’ laj Nefita ke’xq’axeb’ ru laj Lamanita ut ke’xkamsi naab’al reheb’.
Ut kik’ulman naq eb’ laj Lamanita ke’risi lix k’oxlahomeb’, ut kiwan li tuqtuukilal k’ojob’anb’il sa’ li ch’och’; ut kikana li tuqtuukilal chiru xnumik tana’ kaahib’ chihab’, jo’kan naq maak’a’ li hoyok kik’.
A’b’anan kinumta li maa’usilal chiru lix b’een chixjunil li ch’och’, jo’kan naq li Qaawa’ kirisiheb’ chaq lix atzolom li raarookeb’ xb’aan, ut kiraqe’ li k’anjel re sachb’a-ch’oolej ut re k’irtesink, xb’aan xmaa’usilaleb’ li tenamit.
Ut maak’a’ li amaatan k’eeb’il xb’aan li Qaawa’, ut li bSantil Musiq’ej moko nachal ta sa’ xb’een anihaq, xb’aan xmaa’usilaleb’ ut cxmaak’a’il lix paab’aaleb’.
Ut laa’in ak o’laju chihab’ inyu’am, ut tiik ka’ch’inaq ink’a’uxl, jo’kan naq kin’ula’aniik xb’aan li Qaawa’, ut kinyal xsahil ut kinnaw ru lix chaab’ilal li Jesus.
Ut kinyal inq’e chi jultikank aatin chiru li tenamit a’in, a’b’an kitz’ape’ xtz’uumal we, ut kintaqlaak naq ink’a’ tinjultikanq chiruheb’; xb’aan naq k’ehomaq reetal, eb’ a’an ake’xpo’resi xch’ool chiru lix Dios chi k’oxlanb’il; ut bke’isiik chaq li raarookil tzolom sa’ li ch’och’ xb’aan xmaa’usilaleb’.
A’b’an laa’in kinkana sa’ xyanqeb’, a’b’anan taqlanb’ilin naq ink’a’ tinjultikanq aatin chiruheb’, xb’aan xkawileb’ li raam; ut sa’ xk’ab’a’ lix kawileb’ li raam akimajewaak li ch’och’ choq’ reheb’.
Ut eb’ laj elq’ a’in re laj Gadianton, li ke’wan sa’ xyanqeb’ laj Lamanita, ke’pukan sa’ li ch’och’, jo’kan naq eb’ li ani wankeb’ aran ke’ok chixmuqb’al lix ab’ihomaleb’ sa’ li ch’och’; ut ke’kana chi yolyol, xb’aan naq li Qaawa’ kixmajewa li ch’och’, jo’kan naq ink’a’ ke’ru chixchapb’al, chi moko chixk’ulb’al wi’chik.
Ut kik’ulman naq kiwan li tuulak, ut xk’anjeleb’ laj tuul, ut li eek’; ut lix wankil li maa’us kik’anjelaman chiru chixjunil lix b’een li ch’och’, toj reetal kitz’aqlok ru chixjunil li raatin laj Abinadi, ut jo’kan ajwi’ laj Samuel aj Lamanita.
 Ut kik’ulman sa’ li chihab’ ajwi’ a’an, ki’ok chi wank jun li pleet, reheb’ laj Nefita rik’ineb’ laj Lamanita.
Ut us ta saajin, nim chaq inxaqam; jo’kan naq eb’ lix tenamit laj Nefi kine’xxaqab’ re tinwanq choq’ aj jolominel reheb’, malaj aj jolominel re lix teepeb’ aj pleet.
Jo’kan ut, kik’ulman naq sa’ inwaqlaju chihab’ xkohin sa’ xjolomil jun teep aj pleet reheb’ laj Nefita, chixpleetinkileb’ laj Lamanita; jo’kan naq ak numenaq oxib’ cient rik’in waqib’ xka’k’aal chihab’.
Ut kik’ulman naq sa’ li rox cient rik’in wuqub’ xka’k’aal chihab’ ke’chal laj Lamanita sa’ qab’een chi numtajenaq xnim xwankileb’, jo’kan naq ke’xxeb’esi lin teep aj pleet; jo’kan naq ink’a’ ke’raj pleetik, ut ke’ok chixsutq’isinkil rib’ sa’ xjayal li ch’och’ sa’ xnim li saq’e.
Ut kik’ulman naq koowulak sa’ li tenamit Angola, ut kiqeechani li tenamit, ut kiqakawresi qib’ re xkolb’al qib’ chiruheb’ laj Lamanita.
Ut kik’ulman naq kiqak’e xkawilal li tenamit rik’in xnimal qametz’ew; a’b’an us ta wan xk’ihal qakawresinb’il na’aj, ke’chal laj Lamanita sa’ qab’een ut koohe’ralinasi chaq sa’ li tenamit.
Ut koohe’ralinasi ajwi’ chaq sa’ li ch’och’ David.
Ut koxoob’eeq ut koowulak sa’ li ch’och’ Josue, li wan sa’eb’ li nub’aal sa’ rokeb’ saq’e chire li palaw.
Ut kik’ulman naq kiqach’utub’ li qatenamit a’ yaal sa’ junpaat jo’ li kiru, re taaruuq te’qajunaji sa’ junaj chi teep.
A’ut k’ehomaq reetal, nujenaq li ch’och’ rik’ineb’ laj elq’ ut laj Lamanita; ut us ta taqsinb’il li nimla sache’k sa’ xb’een intenamit, ink’a’ ke’xjal xk’a’uxleb’ chirix lix maa’us aj b’aanuhomeb’; jo’kan naq kiwan kik’ ut kamsink-ib’ chi jek’inb’il chiru chixjunil lix b’een li ch’och’, xb’aaneb’ laj Nefita ut xb’aaneb’ ajwi’ laj Lamanita; ut tz’aqal jun b’alq’ujik naq kiwan chiru chixjunil lix b’een li ch’och’.
Ut anajwan, eb’ laj Lamanita ke’wan jun xreyeb’, ut aj Aaron xk’ab’a’; ut a’an kichal sa’ qab’een rik’in jun teep aj pleet, kaahib’ roxk’aal chi mil xk’ihaleb’.
Ut k’ehomaq reetal, laa’in kinxaqab’ wib’ chiru rik’in wiib’ roxk’aal chi mil.
Ut kik’ulman naq kinq’ax ru rik’in inteep aj pleet, jo’kan naq ki’eelelik chiwu.
Ut k’ehomaq reetal, kib’aanuman chixjunil a’in, ut ak numenaq oxib’ cient rik’in lajeeb’ xka’k’aal chihab’.
Ut kik’ulman naq eb’ laj Nefita ke’ok chixjalb’al xk’a’uxl chirix lix maa’usilaleb’, ut ke’ok chi yaab’ak jo’ chanru ajwi’ li profeetil aatin li kixch’olob’ chaq laj Samuel li profeet, xb’aan naq maajun winq naru chixk’uulankil li k’a’ru re, xb’aaneb’ laj elq’, ut laj poqlenel, ut laj kamsinel, ut lix k’anjeleb’ laj eek’, ut li tuulak li wan sa’ li ch’och’.
Chi jo’kan ki’ok chi wank li raho’k ch’oolej ut li yaab’ak sa’ chixjunil li ch’och’ xb’aan li k’a’aq re ru a’in, ut q’axal wi’chik sa’ xyanq lix tenamit laj Nefi.
Ut naq laa’in, aj Mormon, kiwil li yaab’ak ut li raho’k ch’oolej, ut lix rahileb’ li raam chiru li Qaawa’, kik’ulman naq ki’ok chi saho’k inch’ool sa’ waam, rik’in naq kinnaw ru li ruxtaan ut xnajtil li royb’enihom li Qaawa’, jo’kan naq kink’oxla naq a’an taaruxtaanaheb’ ru re naq te’wanq wi’chik choq’ jun tenamit tiik xch’ool.
A’b’anan k’ehomaq reetal, maak’a’ xyaalal lix sahil inch’ool a’in, xb’aan naq li araho’k ch’oolej xb’aaneb’ maawa’ re xjalb’aleb’ xk’a’uxl, xb’aan xchaab’ilal li Dios; a’an b’an li raho’k ch’oolej reheb’ li bk’eeb’ileb’ sa’ tojb’a-maak, xb’aan naq li Qaawa’ moko junelik ta tixkanab’eb’ chi csaho’k sa’ xch’ool rik’in li maak.
Ut ink’a’ ke’chal rik’in li Jesus chi yot’b’ileb’ axch’ool ut tuulaneb’ xmusiq’; bke’xmajewa b’an li Dios, ut ke’rataw kamk.
A’b’anan ke’xyal ru rik’in li yok’leb’ ch’iich’ re xkolb’al xyu’ameb’.
Ut kik’ulman naq kichal wi’chik xrahil inch’ool, ut kiwil naq ak anumenaq bxkutankil li cusilal rik’ineb’, re li yu’am a’in ut re ajwi’ li musiq’ej; xb’aan naq kiwil k’iila mil reheb’ chi yok’e’k chaq chi k’utk’u xpo’jikeb’ xch’ool chiru lix Dios, ut ke’tuub’aman chanchan k’ot chiru lix b’een li ch’och’.
Ut chi jo’kan ak numenaq oxib’ cient rik’in kaahib’ roxk’aal chihab’.
Ut kik’ulman naq sa’ li rox cient rik’in oob’ roxk’aal chihab’, eb’ laj Nefita ke’ok chi eelelik chiruheb’ laj Lamanita; ut ke’taaqeek toj reetal naq ke’wulak toj sa’ li ch’och’ Jaxon, ut toj aran ke’ru chi xaqab’aak sa’ reelelikeb’.
Ut anajwan, li tenamit Jaxon nach’ wan rik’in li ach’och’ kixk’ojob’ wi’ chaq laj Ammaron li tz’iib’anb’il esil choq’ re li Qaawa’, re naq ink’a’ te’sachmanq.
Ut k’ehomaq reetal, laa’in ak xkohin jo’ chanru li raatin laj Ammaron, ut kink’am chaq eb’ lix perel ch’iich’ laj Nefi, ut kintz’iib’a jun esil jo’ chanru li raatin laj Ammaron.
Ut chiruheb’ lix perel ch’iich’ laj Nefi kink’e chi tz’aqal li esilal chirix chixjunil li maa’usilal ut tz’eqb’eetalil; a’b’an chiruheb’ li aperel ch’iich’ a’in moko kiwaj ta xk’eeb’al chi tz’aqal li esilal chirix lix maa’usilaleb’ ut lix tz’eqb’eetalileb’, xb’aan naq k’ehomaq reetal, wanjenaq anchal li maa’usilal ut li tz’eqb’eetalil chi k’utk’u rajlal chiru li wilob’aal chalen chaq naq tz’aqal inchihab’ re xk’eeb’al reetal lix na’leb’eb’ li winq.
Ut rahilal sa’ inb’een xb’aan lix maa’usilaleb’; xb’aan naq wanjenaq chi nujenaq inch’ool rik’in rahil ch’oolejil xb’aan xmaa’usilaleb’, chiru chixjunil lin kutan; a’b’anan ninnaw naq atinwaklesiiq sa’ roso’jik li kutan.
Ut kik’ulman naq sa’ li chihab’ a’in, eb’ lix tenamit laj Nefi jun sut chik ke’taaqeek ut ke’alinasiik chaq.
Ut kik’ulman naq koo’alinasiik toj reetal naq koowulak sa’ xjayal lix nim li saq’e sa’ li ch’och’ Xem yeeb’il re.
Ut kik’ulman naq kiqak’e xkawilal li tenamit Xem, ut kiqach’utub’eb’ li qatenamit a’ yaal jo’ kiru chiqu, re naq maare taaruuq taqakoleb’ chiru li sache’k.
Ut kik’ulman naq sa’ li rox cient rik’in waqib’ roxk’aal chihab’ ke’ok wi’chik chi chalk sa’ qab’een.
Ut kik’ulman naq laa’in kiwaatina lin tenamit, ut kinwaklesiheb’ xch’ool rik’in x’anchalil inmetz’ew, re te’xaqliiq chi kaweb’ xch’ool chiruheb’ laj Lamanita ut ate’pleetiq re xkolb’al li rixaqileb’, ut lix kok’aleb’, ut lix kab’leb’, ut li rochocheb’.
Ut rik’in li waatin ke’waklesiik b’ayaq xmetz’ew, jo’kan naq ink’a’ ke’eelelik chiruheb’ laj Lamanita; ke’xxaqab’ b’an rib’ chiruheb’ rik’in kawil ch’oolejil.
Ut kik’ulman naq rik’in jun teep aj pleet lajeeb’ xka’k’aal chi mil rajlankileb’, kiqayal qu rik’in jun teep aj pleet lajeeb’ roxk’aal chi mil rajlankileb’.
Ut kik’ulman naq kooxaqli chiruheb’ chi q’axal ink’a’ koo’eek’an, jo’kan naq ke’eelelik chaq chiqu.
Ut kik’ulman naq chirix naq ke’eelelik chaq kiqataaqeheb’ rik’in qateep aj pleet, ut kiqak’uleb’ wi’chik, ut kiqaq’axeb’ ru; a’b’anan maak’a’ lix metz’ew li Qaawa’ qik’in; relik chi yaal, kanab’anb’ilo qajunes, jo’kan naq lix Musiq’ li Qaawa’ moko kikana ta qik’in, jo’kan naq q’un qametz’ew kookana chanchaneb’ li qas qiitz’in.
Ut kiraho’ inch’ool xb’aan li nimla rahilal a’in re lin tenamit, xb’aan lix maa’usilaleb’ ut lix tz’eqb’eetalileb’.
A’b’an k’ehomaq reetal, xookoho chixpleetinkileb’ laj Lamanita ut eb’ laj elq’ re laj Gadianton, toj reetal naq kiqeechani wi’chik lix ch’och’il li qeechanihom.
Ut ak kinume’ li rox cient rik’in b’eleeb’ roxk’aal chihab’.
Ut sa’ li rox cient rik’in lajeeb’ roxk’aal chihab’ kiqak’e qib’ sa’ aatin rik’ineb’ laj Lamanita ut eb’ laj elq’ re laj Gadianton, li ke’kana wi’ chi jachjo ru lix ch’och’il li qeechanihom.
Ut eb’ laj Lamanita ke’xk’e qe li ch’och’ sa’ xjayal lix nim li saq’e, toj sa’ li aka’ch’in ruhil na’ajej li nanume’ sa’ li ch’och’ sa’ xjayal lix tz’e li saq’e.
Ut kiqak’e reheb’ laj Lamanita chixjunil li ch’och’ sa’ xjayal lix tz’e li saq’e.
 Ut kik’ulman naq eb’ laj Lamanita ink’a’ ke’chal wi’chik chi pleetik toj reetal naq ak numenaq lajeeb’ chihab’ chik.
Ut k’ehomaq reetal, laa’in kink’e chi k’anjelak lin tenamit, eb’ laj Nefita, sa’ xkawresinkil lix ch’och’eb’ ut lix k’anjeleb’aal re pleet choq’ re xkutankil li pleetik.
Ut kik’ulman naq li Qaawa’ kixye we: Elajin chiru li tenamit a’in—Jalomaq eek’a’uxl, ut chalqex wik’in, ut chikub’eeq eeha’, ut waklesihomaq wi’chik lin iglees, ut taakole’q eeyu’am.
Ut kin’elajin reheb’ li tenamit a’in, a’b’an maak’a’ ki’ok wi’; ut ink’a’ ke’xtaw xyaalal naq a’an li Qaawa’ li kikolok chaq xyu’ameb’, ut kixk’e reheb’ naq te’ruuq chixjalb’al xk’a’uxleb’.
Ut k’ehomaq reetal, ke’xkawob’resi li raameb’ chiru li Qaawa’ lix Dios.
Ut kik’ulman naq chirix naq kinume’ li xlaje chihab’ a’in, ut chi junajinb’il, a’an oxib’ cient rik’in oxk’aal chihab’ xk’ulunik chaq li Kristo, lix reyeb’ laj Lamanita kixtaqla jun li hu wik’in, li kixk’e chinnaw naq yookeb’ chixkawresinkil rib’ re chalk wi’chik chiqapleetinkil.
Ut kik’ulman naq kintaqla naq eb’ lin tenamit te’xch’utub’ rib’ sa’ li ch’och’ Sachenaqil, sa’ jun tenamit li wan sa’ xnub’aal, chixk’atq li ka’ch’in ruhil na’ajej li nanume’ toj sa’ li ch’och’ sa’ xjayal lix tz’e li saq’e.
Ut aran kiqak’ojob’ li qateep aj pleet, re taaruuq taqarameb’ li teep aj pleet reheb’ laj Lamanita, re naq maajun li qach’och’ te’reechani; jo’kan naq kiqakawresi qib’ chiruheb’ rik’in x’anchalil li qakawilal.
Ut kik’ulman naq sa’ li rox cient rik’in jun xkaak’al chihab’ ke’kub’e laj Lamanita sa’ li tenamit Sachenaqil re qapleetinkil; ut kik’ulman naq sa’ li chihab’ a’an kiqaq’axeb’ ru, jo’kan naq ke’sutq’i wi’chik sa’ xch’och’eb’ a’an.
Ut sa’ li rox cient rik’in wiib’ xkaak’al chihab’ ke’kub’e wi’chik chi pleetik.
Ut kiqaq’axeb’ wi’chik ru, ut naab’al rajlankileb’ kiqakamsi, ut ke’kute’ sa’ palaw lix kamenaqeb’.
Anajwan ut, xb’aan li nimla na’leb’ a’in ke’xb’aanu lin tenamit, eb’ laj Nefita, ke’ok achixnimankil rib’eb’ xb’aan tz’aqal lix metz’eweb’, ut ke’ok chixxaqab’ankil aatin chiru choxa naq te’reeqaju lix kik’eleb’ li ras riitz’ineb’ li ke’kamsiik chaq xb’aaneb’ li xik’ neke’ilok reheb’.
Ut ke’xxaqab’ aatin sa’ lix k’ab’a’ li choxa, ut sa’ lix k’ab’a’ ajwi’ lix k’ojarib’aal li Dios, naq atoxe’taqe’q chixpleetinkileb’ li xik’ neke’ilok reheb’, ut te’xsacheb’ chaq chiru lix b’een li ch’och’.
Ut kik’ulman naq laa’in, aj Mormon, chi junajwa kinye naq chirix li kutan a’an ink’a’ chik tinwanq choq’ aj taqlanel ut aj jolominel re li tenamit a’in, xb’aan xmaa’usilaleb’ ut xtz’eqb’eetalileb’.
K’ehomaq reetal, ak kinjolomiheb’ chaq, us ta ke’wan xmaa’usilaleb’, kinb’eresiheb’ chaq k’iila sut sa’ li pleet, ut kinraheb’ chaq, jo’ chanru lix arahom li Dios li kiwan wik’in, chi anchal inch’ool; ut kihoye’ chaq li waam rik’in tijok chiru lin Dios chiru chixjunil li kutan choq’ reheb’; a’b’anan kiwan chi bmaak’a’ inpaab’aal, xb’aan xkawileb’ li raam.
Ut oxib’ sut keb’inkol chaq sa’ ruq’eb’ li xik’ neke’ilok reheb’, ut ink’a’ ke’xjal xk’a’uxl chirix lix maakeb’.
Ut chirix naq ke’xxaqab’ aatin sa’ xk’ab’a’ chixjunil li ayeeb’il naq ink’a’ taaxaqab’aaq wi’ aatin xb’aan li Qaawa’ ut qaKolonel Jesukristo, naq toxe’taqe’q rik’ineb’ li xik’ neke’ilok reheb’ chi pleetik, ut te’reeqaju lix kik’eleb’ li ras riitz’ineb’, k’ehomaq reetal, lix yaab’ xkux li Qaawa’ kichal wik’in, ut kixye: We laa’in li aeeqajunk, ut laa’in btinq’ajkaamunq; ut rik’in naq eb’ li tenamit a’in ink’a’ ke’xjal xk’a’uxl chirix naq kinkoleb’, k’e reetal, eb’ a’an te’isiiq chaq chiru lix b’een li ch’och’.
Ut kik’ulman naq chi junajwa kinye naq ink’a’ toxintaqe’q chixpleetinkileb’ li xik’ neke’ilok we; ut kinb’aanu ajwi’ jo’ chanru kinixtaqla chaq li Qaawa’; ut kinwan jo’ aj yehol nawom chi maak’a’ ninb’aanu, re xk’utb’esinkil chiru li ruchich’och’ li k’a’aq re ru kiwil ut kiwab’i, jo’ chanru lix k’utb’esihom li Musiq’ej li kich’olob’an xyaalal li k’a’aq re ru taachalq.
Jo’kan ut nintz’iib’ak aeere laa’ex, aj Gentil, ut eere ajwi’ laa’ex, xjunkab’al laj Israel, naq taatiklaaq li k’anjel, ut okaq eere chixkawresinkil eerib’ chi sutq’iik sa’ xch’och’il eereechanihom; Relik chi yaal, k’ehomaq reetal, nintz’iib’ak re chixjunileb’ lix maril li ruchich’och’; relik chi yaal, eere laa’ex, kab’laju xteepal laj Israel, li ataaraqe’q aatin cherix jo’ chanru eek’anjel xb’aaneb’ li kab’laju li kixsik’ ru li Jesus chi wank choq’ xtzolom sa’ li ch’och’ Jerusalen.
Ut nintz’iib’ak ajwi’ re li rela’ li tenamit a’in, li te’raqe’q aatin chirixeb’ xb’aaneb’ li akab’laju li kixsik’ ru li Jesus sa’ li ch’och’ a’in; ut eb’ a’an te’raqe’q aatin chirix xb’aaneb’ li kab’laju chik li kixsik’ ru li Jesus sa’ li ch’och’ Jerusalen.
Ut li k’a’aq re ru a’in naxk’utb’esi li Musiq’ej we; jo’kan naq nintz’iib’a eere chejunilex.
Ut a’in li ajom nintz’iib’ak wi’ eere, re naq teenaw naq tento texxaqliiq chejunilex chiru lix araqleb’aal aatin li Kristo; relik chi yaal, li junjunq chi aamej li wan sa’ chixjunil li bjunkab’al chi winq re laj Adan; ut tento texxaqliiq ut taaraqmanq aatin cherix xb’aan lee k’anjel, ma us malaj ink’a’ us; Ut jo’kan ajwi’ re taaruuq ateepaab’ lix evangelio li Jesukristo, li taawanq sa’ eeyanq; ut jo’kan ajwi’ re naq eb’ laj bJudio, lix tenamit li Qaawa’ re li sumwank, te’wanq chik aj cyehol nawom xkomon li ani ke’ril ut ke’rab’i, naq li Jesus, li ke’xkamsi, a’an dtz’aqal li Kristo ut tz’aqal li Dios.
Ut nawaj raj naq tinruuq chixq’unb’esinkil eech’ool achejunilex xmaril li ruchich’och’ re naq teejal eek’a’uxl ut teekawresi eerib’ chi xaqliik chiru lix raqleb’aal aatin li Kristo.
 Ut anajwan kik’ulman naq sa’ li rox cient rik’in oxib’ xkaak’al chihab’ eb’ laj Nefita rik’ineb’ lix teep aj pleet koxe’taqe’q chaq sa’ li ch’och’ Sachenaqil, re xpleetinkileb’ laj Lamanita.
Ut kik’ulman naq eb’ li teep aj pleet reheb’ laj Nefita ke’sutq’isiik wi’chik chirix, toj sa’ li ch’och’ Sachenaqil.
Ut naq toj lub’luukeb’, jun ak’ teep aj pleet reheb’ laj Lamanita kichal sa’ xb’eeneb’, ut ke’wan sa’ jun rahil pleet rik’ineb’, toj reetal naq eb’ laj Lamanita ke’reechani li tenamit Sachenaqil, ut ke’xkamsi naab’al reheb’ laj Nefita, ut ke’xchap naab’al li preex.
Ut li jun ch’ol chik ke’eelelik ut ke’xjunaji rib’ rik’ineb’ li wankeb’ sa’ li tenamit Teankum.
Anajwan li tenamit Teankum wan sa’ li nub’aal chire li palaw, ut nach’ ajwi’ wan rik’in li tenamit Sachenaqil.
Ut a’an axb’aan naq eb’ li teep aj pleet reheb’ laj Nefita ke’taqe’ rik’ineb’ laj Lamanita naq ke’ok chi sak’e’k; xb’aan naq wi ta ink’a’ xb’aan a’an, eb’ laj Lamanita maajun xwankilal kiru raj chi wank sa’ xb’eeneb’.
A’b’an k’ehomaq reetal, lix raqb’a-aatin li Dios tixtaweb’ laj maak; ut xb’aaneb’ laj maak naq anak’eeman li tojb’a-maak sa’ xb’eeneb’ laj maak; xb’aan naq a’aneb’ laj maak li neke’eek’asink xch’ooleb’ li ralal xk’ajoleb’ li winq re hoyok kik’.
Ut kik’ulman naq eb’ laj Lamanita ke’xkawresi rib’ chi chalk sa’ xb’een li tenamit Teankum.
Ut kik’ulman sa’ li rox cient rik’in kaahib’ xkaak’al chihab’ eb’ laj Lamanita ke’chal sa’ xb’een li tenamit Teankum, re te’ruuq chireechaninkil ajwi’ li tenamit Teankum.
Ut kik’ulman naq ke’rame’ ru ut ke’tiikisiik chirixeb’ xb’aaneb’ laj Nefita.
Ut naq ke’ril laj Nefita naq ke’xtiikisiheb’ chaq laj Lamanita ke’xnima wi’chik rib’ xb’aan tz’aqal lix metz’eweb’; ut xkoheb’ rik’in xnimaleb’ xmetz’ew, ut ke’reechani wi’chik li tenamit Sachenaqil.
Anajwan ut kib’aanuman chaq chixjunil li k’a’aq re ru a’in, ut wankeb’ li ke’kamsiik chaq chi mil chi ka’pak’al, reheb’ laj Nefita jo’ ajwi’ reheb’ laj Lamanita.
Ut kik’ulman naq ak kinume’ li rox cient rik’in waqib’ xkaak’al chihab’, ut eb’ laj Lamanita ke’chal wi’chik sa’ xb’eeneb’ laj Nefita chi pleetik; a’ut eb’ laj Nefita ink’a’ ke’xjal xk’a’uxleb’ chirix li ink’a’ us ke’xb’aanu chaq; ke’kana b’an sa’ xmaa’usilaleb’ chi rajlal.
Ut moko naru ta li ru’uj aq’ej chixch’olob’ankil, chi moko li winq chixtz’iib’ankil chi tz’aqal, resilal li xik’ob’aal kik’ ut kamsink-ib’ li kik’utun, li kiwan sa’ xyanqeb’ li tenamit, eb’ laj Nefita jo’keb’ ajwi’ laj Lamanita; ut li junjunq chi aamej kikawu, jo’kan naq ke’saho’ xch’ool rik’in hoyok kik’ chi rajlal.
Ut maajun wa wanjenaq chaq jo’ xnimal li amaa’usilal a’in sa’ xyanqeb’ chixjunil li ralal xk’ajol laj Lehi, chi moko ajwi’ sa’ xyanqeb’ chixjunil lix junkab’al laj Israel, jo’ chanru li raatin li Qaawa’, jo’ li kiwan sa’ xyanq li tenamit a’in.
Ut kik’ulman naq eb’ laj Lamanita ke’reechani li tenamit Sachenaqil, ut a’in xb’aan naq li arajlankileb’ naxq’ax rajlankileb’ laj Nefita.
Ut koxe’b’eeq ajwi’ chixpleetinkil li tenamit Teankum, ut ke’ralinasiheb’ chaq li wankeb’ chi sa’, ut ke’xchap k’iila preex, li ixq jo’ ajwi’ li kok’al, ut ke’xq’axtesiheb’ choq’ mayej chiruheb’ lix apak’b’il dioseb’.
Ut kik’ulman naq sa’ li rox cient rik’in wuqub’ xkaak’al chihab’, yookeb’ xjosq’il laj Nefita xb’aan naq eb’ laj Lamanita ke’xmayeja chaq rixqilaleb’ ut xkok’aleb’, jo’kan naq xkoheb’ chixpleetinkileb’ laj Lamanita chi numtajenaq nim xjosq’ileb’, jo’kan naq ke’xq’axeb’ wi’chik ru laj Lamanita, ut ke’ralinasiheb’ chaq sa’ lix ch’och’eb’.
Ut eb’ laj Lamanita ink’a’ ke’chal wi’chik sa’ xb’eeneb’ laj Nefita toj sa’ li rox cient rik’in o’laju xkaak’al chihab’.
Ut sa’ li chihab’ a’an ke’kub’e sa’ xb’eeneb’ laj Nefita chi anchaleb’ xwankil; ut moko ke’k’ehe’ ta sa’ ajl xb’aan xk’ihal li rajlankileb’.
Ut achalen sa’ li kutan a’an eb’ laj Nefita maajun chik wankilal ke’xtaw sa’ xb’eeneb’ laj Lamanita; ke’ok b’an chi sachliik chaq xb’aaneb’ chanchan ajwi’ li k’ajob’ chiru li saq’e.
Ut kik’ulman naq eb’ laj Lamanita ke’kub’e sa’ xb’een li tenamit Sachenaqil; ut kiwan jun li pleet numtajenaq xrahil li kipleetiman sa’ li ch’och’ Sachenaqil, li ke’q’axe’ wi’ ru laj Nefita xb’aaneb’.
Ut eb’ a’an ke’eelelik wi’chik chiruheb’, ut ke’wulak sa’ li tenamit Boaz; ut aran ke’xxaqab’ rib’ chiruheb’ laj Lamanita chi numtajenaq xkawileb’ xch’ool, jo’kan naq eb’ laj Lamanita ink’a’ ke’xq’axeb’ ru toj reetal naq ke’chal wi’chik xkab’ sut.
Ut naq ke’chal xkab’ sut, eb’ laj Nefita ke’alinasiik chaq ut ke’kamsiik rik’in jun li kamsiik numtajenaq nim; li rixqilaleb’ ut lix kok’aleb’ ke’mayejaak wi’chik chiruheb’ li pak’b’il dios.
Ut kik’ulman naq eb’ laj Nefita ke’eelelik wi’chik chiruheb’, ut ke’xk’am chirixeb’ chixjunileb’ li wankeb’ aran, sa’eb’ li tenamit jo’ ajwi’ li k’aleb’aal.
Ut anajwan laa’in, aj Mormon, rik’in rilb’al naq eb’ laj Lamanita okeb’ re chi numtaak sa’ xb’een li ch’och’, jo’kan ut, xkohin sa’ li tzuul aXim, ut kink’am chixjunileb’ li tz’iib’anb’il esil li kixmuq chaq laj Ammaron choq’ re li Qaawa’.
 Ut kik’ulman naq laa’in xkohin sa’ xyanqeb’ laj Nefita, ut kinjal ink’a’uxl chirix li aaatin kinxaqab’ chaq naq ink’a’ chik tintenq’aheb’; ut ke’xk’e wi’chik we xtaqlankil lix teepeb’ aj pleet, xb’aan naq kine’ril jo’ raj naq taaruuq teb’inkol chiru chaq lix ch’a’ajkilaleb’.
A’b’an k’ehomaq reetal, amaak’a’ inyo’onihom, xb’aan naq kinnaw lix raqb’a-aatin li Qaawa’ li taachalq sa’ xb’eeneb’; xb’aan naq ink’a’ ke’xjal xk’a’uxl chirix lix maa’usilaleb’; ke’xyal ru b’an re xkolb’al lix yu’ameb’ chi ink’a’ neke’xpatz’ xk’ab’a’ li ani kiyo’ob’tesink chaq reheb’.
Ut kik’ulman naq eb’ laj Lamanita ke’chal sa’ qab’een chirix naq koo’eelelik toj sa’ li tenamit Jordan; a’b’an k’ehomaq reetal, ke’sutq’isiik chirixeb’, jo’kan naq ink’a’ ke’xchap li tenamit sa’ li kutan a’an.
Ut kik’ulman naq ke’chal wi’chik sa’ qab’een, ut kiqak’uula li qawankil sa’ xb’een li tenamit.
Ut wankeb’ ajwi’ chik li tenamit li k’uulanb’il wankilal sa’ xb’eeneb’ xb’aaneb’ laj Nefita, ut rik’in li kawil na’ajej a’an, ramb’ileb’ ru re naq ink’a’ ke’ru chi nume’k sa’ li ch’och’ li wan chiqu, re xsachb’al li ani wankeb’ sa’ li qach’och’.
A’b’anan kik’ulman naq yalaq b’ar chi ch’och’ li ak koonume’ wi’, ut ink’a’ ke’ch’utub’aak li ani wankeb’ chi sa’, ke’sache’ xb’aaneb’ laj Lamanita, ut ke’k’ate’ lix tenamiteb’, ut lix k’aleb’aaleb’, ut lix ninqi tenamiteb’ rik’in xam; ut chi jo’kan kinume’ chaq oxib’ cient rik’in b’elelaju xkaak’al chihab’.
Ut kik’ulman naq sa’ li rox cient rik’in kaak’al chihab’ ke’chal wi’chik laj Lamanita sa’ qab’een re pleetik, ut kiqaxaqab’ qib’ chi kaw qach’ool chiruheb’, a’b’anan maak’a’ ki’ok wi’ chixjunil, xb’aan naq q’axal k’i rajlankileb’ jo’kan naq ke’xyeq’i lix tenamiteb’ laj Nefita rub’eleb’ li roq.
Ut kik’ulman naq koo’eelelik wi’chik, ut eb’ li ani seeb’ wi’chik reelelikeb’ chiruheb’ laj Lamanita ke’kole’, ut eb’ li ink’a’ ke’q’axok reheb’ laj Lamanita sa’ reelelikeb’ ke’mesuuk chaq ut ke’sache’.
Ut anajwan k’ehomaq reetal, laa’in, aj Moroni, ink’a’ nawaj xtawasinkil li raameb’ li winq rik’in xk’utb’al sa’ rilob’aaleb’ xkomon li xik’ob’aal kik’ ut kamsink-ib’ li kik’ojob’aak chiru li wilob’aal; a’b’an laa’in, rik’in naq ninnaw naq tento taak’ehe’q chi nawmanq chi yaal li k’a’aq re ru a’in, ut naq chixjunil li k’a’ru muqmu tento ataak’utb’esimanq sa’ xb’eeneb’ chaq li kab’l— Ut jo’kan ajwi’ naq tento ataak’ehe’q chi nawmank li k’a’aq re ru a’in chiru li rela’ li tenamit a’in, ut chiruheb’ ajwi’ laj Gentil, li yeeb’il xb’aan li Qaawa’ naq bte’jek’inq re li tenamit a’in, ut li tenamit a’in te’ile’q jo’ maak’a’eb’ ru sa’ xyanqeb’—jo’kan naq nintz’iib’a jun cch’ina k’osb’il esil, ut moko wan ta inch’ool xk’eeb’al chi tz’aqal resilal li k’a’aq re ru kiwil, xb’aan li taqlahom kink’ul, ut jo’kan ajwi’ re naq ink’a’ taanumtaaq xrahil eech’ool xb’aan xmaa’usilal li tenamit a’in.
Anajwan ut k’ehomaq reetal, a’in ninye reheb’ li riyajileb’, ut reheb’ ajwi’ laj Gentil li te’k’oxlanq re lix junkab’al laj Israel, li neke’xk’e reetal ut neke’xnaw b’ar nachal wi’ chaq li rosob’tesinkileb’.
Xb’aan naq ninnaw naq eb’ a’in te’raho’q xch’ool xb’aan xnimal li rahilal kixk’ul lix junkab’al laj Israel; relik chi yaal, te’raho’q xch’ool xb’aan xsachlijik li tenamit a’in; te’raho’q xch’ool naq li tenamit a’in ink’a’ ke’xjal xk’a’uxl re ke’ru raj chi q’aluuk sa’ ruq’ li Jesus.
Anajwan li ak’a’aq re ru a’in tz’iib’anb’il choq’ re li brela’ lix junkab’al laj Jakob; ut tz’iib’anb’il chi jo’ka’in, xb’aan naq nawb’il xb’aan li Dios naq li maa’usilal ink’a’ taak’utuq re chiruheb’; ut ctaamuqe’q choq’ re li Qaawa’ re naq taak’utmanq chaq sa’ li kutan k’oxlanb’il xb’aan a’an.
Ut a’in li taqlahom li kink’ul; ut k’ehomaq reetal, taak’utmanq chaq jo’ chanru lix taqlahom li Qaawa’, naq tixk’oxla a’an naq us, rik’in xchaab’ilal xna’leb’.
Ut k’ehomaq reetal, taaxik rik’ineb’ lix komoneb’ laj aJudio li ink’a’ neke’paab’an; ut choq’ re li ajom a’in taaxik—re taaruuq bte’q’unb’esiiq xch’ool naq li Jesus a’an li Kristo, li Ralal li yo’yookil Dios; re naq li Yuwa’b’ej taaruuq tixk’e chi uxmaank, rik’in li q’axal Raaro xb’aan, lix nimal ru ut junelikil rajom, sa’ xk’ojob’ankileb’ wi’chik laj Judio, malaj chixjunil lix junkab’al laj Israel, sa’ xch’och’il li reechanihomeb’, li kixk’e reheb’ li Qaawa’ lix Dios, choq’ re xtz’aqob’resinkil ru lix csumwank; Ut jo’kan ajwi’ re naq li riyajil ali tenamit a’in q’axal chik naq te’xpaab’ lix evangelio, li btaaxik rik’ineb’ chi chalenaq chaq rik’ineb’ laj Gentil; xb’aan naq li tenamit a’in cte’jek’imanq, ut dte’ok choq’ jun tenamit q’ojyin ru, ut tz’aj ru, ut yib’ob’aal ru, chi numtajenaq wi’chik chiru li yeeb’il naq wanjenaq chaq jun sutaq sa’ qayanq; relik chi yaal, chiru li wanjenaq ajwi’ chaq sa’ xyanqeb’ laj Lamanita, ut a’in xb’aan naq maak’a’eb’ xpaab’aal ut neke’loq’onin pak’b’il dios.
Xb’aan naq k’ehomaq reetal, lix Musiq’ li Qaawa’ ak xkanab’ axyalb’al xq’e rik’ineb’ lix yuwa’eb’; ut wankeb’ chi maak’a’eb’ xKristo ut xDios sa’ li ruchich’och’, ut k’amb’ileb’ jo’ bxmulel q’olom chiru li iq’.
Ke’wan chaq jun sut choq’ jun tenamit sa rilb’al, ut kiwan li Kristo choq’ aj ailol karneer chiruheb’; relik chi yaal, ke’b’eresiik xb’aan ajwi’ li Dios Yuwa’b’ej.
A’b’an anajwan k’ehomaq reetal, ab’eresinb’ileb’ yalaq b’ar xb’aan laj Satanas, jo’ chanru nak’ame’ lix mulel q’olom chiru li iq’, malaj jo’ chanru naqujleek jun jukub’ chiru xb’oolam li palaw, chi maak’a’ xk’amleb’ xt’ikr chi moko xaqleb’, malaj chi maak’a’ k’a’ru taab’eresiiq wi’, ut jo’ chanru naq wan a’an, jo’kan ajwi’ wankeb’.
Ut k’ehomaq reetal, li Qaawa’ kixk’uula li rosob’tesinkileb’ a’an, li ke’ru raj chixk’ulb’al sa’ li ch’och’, choq’ reheb’ laj aGentil li te’eechaninq re li ch’och’.
A’ut k’ehomaq reetal, taak’ulmanq naq te’alinasiiq ut te’jek’iiq xb’aaneb’ laj Gentil; ut chirix naq alinasinb’ileb’ ut jek’inb’ileb’ xb’aaneb’ laj Gentil, k’ehomaq reetal, chirix a’an li Qaawa’ ataajultiko’q re li bsumwank li kixk’uub’ choq’ re laj Abraham ut choq’ re chixjunil lix junkab’al laj Israel.
Ut jo’kan ajwi’, li Qaawa’ taajultiko’q re lix atijeb’ li tiikeb’ xch’ool, li ke’taqsiik chaq re a’an choq’ reheb’.
Ut chirix a’an, ex aj Gentil, chan tab’i’ ru naru texxaqliiq chiru lix wankil li Dios, wi ink’a’ nekejal eek’a’uxl ut nekex’el chaq sa’ lee maa’us aj b’e?
Ma ink’a’ tab’i’ nekenaw naq wankex sa’ ruq’ li Dios?
Ma ink’a’ tab’i’ nekenaw naq a’an wan chixjunil xwankilal, ut rik’in xnimal ru lix ataqlahom btaab’olob’aaq li ruchich’och’ chanchan jun b’otb’ookil hu?
Jo’kan ut, jalomaq eek’a’uxl, ut tuulanob’resihomaq eerib’ chiru, maare anchal taachalq a’an rik’in raqb’a-aatin sa’ eeb’een—maare anchal jun rela’ li riyajil laj Jakob taaxik sa’ eeyanq jo’ jun akaqkojl, ut texxpeji, ut maajun wan re kolok.
 Anajwan ut ninchoy lin tz’iib’anb’il esil chirix lix asachlijik lin tenamit, eb’ laj Nefita.
Ut kik’ulman naq koxoob’eeq chiruheb’ laj Lamanita.
Ut laa’in, aj Mormon, kintz’iib’a jun li hu rik’in lix reyeb’ laj Lamanita, ut kintz’aama chiru naq tixkanab’ naq taqach’utub’ li qatenamit sa’ li ach’och’ Kumorah, chixk’atq jun li tzuul Kumorah xk’ab’a’, ut aran taaruuq taqapleetiheb’.
Ut kik’ulman naq lix reyeb’ laj Lamanita kixk’e we li k’a’ru kintz’aama.
Ut kik’ulman naq koxoob’eeq toj sa’ li ch’och’ Kumorah, ut kiqayiib’ li qamuheb’aal t’ikr sa’ xsutam li tzuul Kumorah; ut kiwan sa’ jun li ch’och’ wan wi’ xk’ihal li ha’, li nima’, ut li yo’leb’aal ha’; ut arin kiqayo’oni xtawb’al qawankil sa’ xb’eeneb’ laj Lamanita.
Ut naq ak numenaq oxib’ cient rik’in kaahib’ ro’k’aal chihab’, ak kiqach’utub’ chaq chixjunil li rela’ li qatenamit sa’ li ch’och’ Kumorah.
Ut kik’ulman naq chirix naq kiqach’utub’ chixjunil li qatenamit sa’ junajil toj sa’ li ch’och’ Kumorah, k’ehomaq reetal, laa’in, aj Mormon, kin’ok chi tixk; ut rik’in naq kinnaw naq ka’aj chik li jun yalok-u a’in taawanq wi’ intenamit, ut ak taqlanb’ilin xb’aan li Qaawa’ naq ink’a’ tinkanab’eb’ li tz’iib’anb’il esil li numsinb’ileb’ chaq xb’aaneb’ li qayuwa’, li loq’eb’, chi t’ane’k sa’ ruq’eb’ laj Lamanita, (xb’aan naq eb’ laj Lamanita te’xsacheb’ raj) jo’kan naq kintz’iib’a ali esil a’in, chi isinb’il chaq sa’eb’ lix perel ch’iich’ laj Nefi, ut bkinmuq chaq sa’ li tzuul Kumorah chixjunil li tz’iib’anb’il esil li k’eeb’il chink’uula xb’aan ruq’ li Qaawa’, ka’aj b’an wi’ ink’a’ kinmuq chaq cli junjunq perel ch’iich’ a’in li nink’e re laj dMoroni li walal.
Ut kik’ulman naq lin tenamit, rochb’eeneb’ li rixaqileb’ ut lix kok’aleb’, ke’rileb’ anajwan li ateep aj pleet reheb’ laj Lamanita chi jilok chaq; ut rik’in li rahil xiw chiru li kamk li naxnujob’resi raameb’ chixjunileb’ laj maak, ke’royb’eni xk’ulb’aleb’.
Ut kik’ulman naq ke’chal chiqapleetinkil, ut li junjunq chi aamej kinujak rik’in nimla xiw xb’aan xnimal li rajlankileb’.
Ut kik’ulman naq ke’t’ane’ sa’ xb’een intenamit rik’in li yok’leb’ ch’iich’, ut rik’in li roq tzimaj, ut rik’in li tzimaj, ut rik’in li maal, ut rik’in li jar paay chi k’anjeleb’aal re pleet.
Ut kik’ulman naq ke’yok’e’ chaq lin winq, relik chi yaal, eb’ ajwi’ li lajeeb’ mil li ke’wan wik’in, ut laa’in kint’ane’ chi toch’enaq sa’ xyiheb’; ut ke’nume’ sa’ inb’een, jo’kan naq ink’a’ ke’xk’e xraqik inyu’am.
Ut chirix naq ke’nume’ chaq ut ke’xyok’ chaq achixjunileb’ lin tenamit, ka’ajwi’ kaahib’ xka’k’aal kookana, (ut sa’ xyanqeb’ wan li walal aj Moroni) ut laa’o li kookana chi yo’yo naq kamsinb’il li qatenamit, wulajaq chik kiqil sa’ xb’een chaq li tzuul Kumorah, chirix naq ke’sutq’i laj Lamanita sa’ xk’ojleb’aal lix teepeb’, li lajeeb’ mil re lin tenamit li ke’yok’e’ chaq, li ke’b’eresiik chaq chi uub’ej inb’aan laa’in.
Ut kiqil ajwi’ li lajeeb’ mil re lin tenamit li b’eresinb’ileb’ chaq xb’aan li walal aj Moroni.
Ut k’ehomaq reetal, li lajeeb’ mil re laj Gidgiddonah ke’t’ane’ chaq, ut a’an ajwi’ sa’ xyanq.
Ut laj Lamah kit’ane’ chaq rochb’een lix lajeeb’ mil; ut laj Gilgal kit’ane’ chaq rochb’een lix lajeeb’ mil; ut laj Limhah kit’ane’ chaq rochb’een lix lajeeb’ mil; ut laj Jeneum kit’ane’ chaq rochb’een lix lajeeb’ mil; ut laj Kumenihah, ut laj Moronihah, ut laj Antionum, ut laj Xiblom, ut laj Xem, ut laj Jox, ke’t’ane’ chaq, li junjunq rochb’een lix lajeeb’ mil.
Ut kik’ulman naq ke’wan lajeeb’ chik li ke’t’ane’ xb’aan li yok’leb’ ch’iich’, li junjunq rochb’een lix lajeeb’ mil; relik chi yaal, achixjunil ajwi’ lin tenamit ke’t’ane’ chaq, ka’ajwi’ li kaahib’ xka’k’aal li ke’wan wik’in ink’a’, ut jo’kan ajwi’ junjunq li ke’eelelik toj sa’eb’ li ch’och’ sa’ xtz’e li saq’e, ut junjunq li ke’el ut xkoheb’ rik’ineb’ laj Lamanita; ut lix tib’eleb’ a’an, ut lix b’aqeleb’, ut lix kik’eleb’ wan chiru lix b’een li ch’och’, kanab’anb’il xb’aan ruq’eb’ li ke’kamsink chaq reheb’ re te’q’aaq sa’ xb’een li ch’och’, ut re te’poqso’q ut te’sutq’iiq sa’ li ch’och’ li ki’alan chaq reheb’.
Ut kixjach rib’ li waam rik’in yot’e’k, xb’aaneb’ li kamsinb’il re lin tenamit, ut kinjap we chixyeeb’al: Aay, ex chaq’al eeru, chan put ru kexru chi elk chaq sa’ xb’ehil li Qaawa’!
Aay, ex chaq’al eeru, chan put ru kexru chixtz’eqtaanankil li Jesus a’an, li kixaqli chi teeto xtel re eek’ulb’al!
K’ehomaq reetal, wi ta ink’a’ keb’aanu a’in, ink’a’ raj kext’ane’.
A’b’an k’ehomaq reetal, ak t’anenaqex, ut ninyaab’ak chirix lee sachik.
Aay, ex chaq’al ru alalb’ej ut rab’inb’ej, ex yuwa’b’ej ut na’b’ej, ex b’eelomej ut ixaqilb’ej, ex chaq’al eeru, chan put ru naq kexru chi t’ane’k!
A’b’an k’ehomaq reetal, oso’jenaqex, ut lix rahil inch’ool ink’a’ naru chesutq’isinkil.
Ut chi seeb’ taachalq li kutan naq li k’a’ru eere li nakam tento tixk’e chirix li ink’a’ nakam, ut li tz’ejwalej a’in li yoo chi oso’k sa’ li q’aak tento taawanq choq’ atz’ejwalej li ink’a’ naq’a; toja’ ut naq tento texxaqliiq chiru lix raqleb’aal aatin li Kristo, re taaraqe’q aatin cherix jo’ chanru eek’anjel; ut wi na’ux naq tiik eech’ool, rik’in a’an osob’tesinb’ilex eerochb’eeneb’ lee yuwa’ li xikenaqeb’ chaq cheru.
Aay, kejal taxaq raj eek’a’uxl chi maji’ nachal li nimla sachok a’in sa’ eeb’een.
A’b’an k’ehomaq reetal, ak xikenaqex, ut li Yuwa’b’ej, relik chi yaal, li Junelik Yuwa’b’ej re choxa nanawok re lee wanjik; ut naxb’aanu eere jo’ chanru lix atiik ruhil na’leb’ ut li bruxtaan.
 Anajwan ut k’ehomaq reetal, tinwaj raj aatinak ka’ch’inaq reheb’ li arela’ li tenamit a’in li kolb’ileb’ xyu’am, wi taa’uxq naq li Dios tixk’e reheb’ li waatin, re te’xnaw chirix li k’a’aq re ru reheb’ lix yuwa’eb’; relik chi yaal, nekexwaatina laa’ex, ex rela’ lix junkab’al laj Israel; ut a’in li aatin ninye: Chenawaq naq laa’ex xkomonex lix ajunkab’al laj Israel.
Chenawaq naq tento texchalq sa’ li jalb’a-k’a’uxlej, malaj ut moko texruuq ta chi kole’k.
Chenawaq naq tento teekanab’ lee k’anjeleb’aal re pleet, ut ink’a’ chik taasaho’q eech’ool rik’in xhoyb’al li kik’, ut ink’a’ chik teechap, ka’ajwi’ naq li Dios texxtaqla.
Chenawaq naq tento texk’ame’q achixnawb’al chirixeb’ lee yuwa’, ut teejal eek’a’uxl chirix chixjunil lee maak ut maa’usilal, ut bteepaab’ li Jesukristo, naq a’an li Ralal li Dios, ut naq kikamsiik xb’aaneb’ laj Judio, ut xb’aan xwankil li Yuwa’b’ej kiwakli wi’chik, ut chi jo’kan kixtaw cxq’axb’al ru li muqleb’aal kamenaq; ut jo’kan ajwi’ rik’in a’an sub’b’il rib’ lix may li kamk.
Ut a’an naxk’e chi uxmank lix awaklijikeb’ li kamenaq chi yo’yo, li xb’aan ajwi’ tento taawaklesiiq li winq chi xaqliik chiru lix braqleb’aal aatin.
Ut a’an kixk’e chi uxmank lix atojb’al rix li ruchich’och’, xb’aan wi’ ani natawman bchi maak’a’ xmaak chiru a’an sa’ xkutankil li raqb’a-aatin, k’eeb’il re cwank chiru li Dios sa’ li rawa’b’ejihom, re naq tixb’icha li nimank-u chi ink’a’ naxkanab’, rochb’eeneb’ li dteep chi aj b’ichanel taqe’q, chiru li Yuwa’b’ej, ut chiru li K’ajolb’ej, ut chiru li Santil Musiq’ej, a’aneb’ ejunaj chi Dios, sa’ jun wanjik re fsahil ch’oolejil li maak’a’ roso’jik.
Jo’kan ut chejal eek’a’uxl, ut chikub’eeq eeha’ sa’ lix k’ab’a’ li Jesus, ut chechap eerib’ chiru lix aevangelio li Kristo, li taak’ojob’amanq cheru, moko ka’aj ta wi’ sa’ li btz’iib’anb’il esil a’in, jo’kan aj b’an wi’ sa’ li tz’iib’anb’il esil li taawulaq rik’ineb’ laj Gentil chi cchalenaq chaq rik’ineb’ laj Judio, ut a’ tz’iib’anb’il esil a’an, taachalq rik’ineb’ chaq laj Gentil dchoq’ eere laa’ex.
Xb’aan naq k’ehomaq reetal, atz’iib’anb’il a’in re naq texruuq bchixpaab’ankil a’an; ut wi nekepaab’ a’an, teepaab’ ajwi’ a’in; ut wi nekepaab’ a’in, teenaw chirixeb’ lee yuwa’, ut jo’kan ajwi’ li sachb’a-ch’oolejil k’anjel li kik’anjelaman chaq rik’in lix wankil li Dios sa’ xyanqeb’.
Ut teenaw ajwi’ naq laa’ex jun rela’ li riyajil laj Jakob; jo’kan naq k’eeb’ilex sa’ ajl sa’ xyanqeb’ li tenamit re li xb’een sumwank; ut wi taa’uxq naq teepaab’ li Kristo, ut taakub’eeq eeha’, xb’een wa rik’in ha’, ut chirix a’an rik’in xam ut rik’in li Santil Musiq’ej, rik’in xb’aanunkil lix ab’aanuhom li qaKolonel, jo’ chanru li k’a’ru kooxtaqla wi’, usaq choq’ eere sa’ xkutankil li raqb’a-aatin.
Amen.
 K’ehomaq reetal, laa’in, aj aMoroni, ninchoy li besil kixtz’iib’a lin yuwa’, aj Mormon.
K’ehomaq reetal, moko naab’al ta li k’a’ru wan re tintz’iib’a, ut a’an li k’a’ru taqlanb’ilin wi’ xb’aan inyuwa’.
Anajwan ut, kik’ulman naq chirix li animla xuwajel pleet aran Kumorah, k’ehomaq reetal, eb’ laj Nefita li ke’eelelik chaq sa’ li ch’och’ sa’ xjayal lix tz’e li saq’e ke’yohe’ xb’aaneb’ laj bLamanita, toj reetal naq ke’sache’ chixjunileb’.
Ut jo’kan ajwi’ lin yuwa’ kikamsiik xb’aaneb’, ut laa’in ajwi’ ainjunes ninkana re xtz’iib’ankil li rahil ch’oolejil esil chirix lix sachlijik lin tenamit.
A’b’anan k’ehomaq reetal, oso’jenaqeb’, ut nintz’aqob’resi ru lix taqlahom lin yuwa’.
Ut moko ninnaw ta ma tine’xkamsi laa’in.
Jo’kan naq tintz’iib’aq ut tinmuq chaq li tz’iib’anb’il esil sa’ li ch’och’; ut b’ar tinxik laa’in maak’a’ ajb’il wi’.
K’ehomaq reetal, lin yuwa’ kixtz’iib’a ali esil a’in, ut kixtz’iib’a k’a’ru rajb’al.
Ut k’ehomaq reetal, tintz’iib’a ajwi’ raj wi ta wan li na’ajej chiruheb’ li bperel ch’iich’, a’b’an maak’a’, ut li pek ch’iich’ xsa’ maak’a’ we, xb’aan naq injunes wankin.
Lin yuwa’ kamsinb’il sa’ pleet, ut chixjunileb’ li wech alal, ut maak’a’ ani wochb’een chi moko b’ar tinxik; ut toj jo’ najtil chik tixkanab’ li Qaawa’ naq taawanq inyu’am moko ninnaw ta.
K’ehomaq reetal, ak numenaq chik akaahib’ cient chihab’ xk’ulunik chaq li Qaawa’ ut qaKolonel.
Ut k’ehomaq reetal, eb’ laj Lamanita ke’xyoheb’ chaq lin tenamit, eb’ laj Nefita, sa’ li junjunq chi tenamit ut sa’ li junjunq chi na’ajej, toj reetal ajwi’ naq maak’a’eb’ chik, ut nim chaq axt’anikeb’; relik chi yaal, nim ut sachol ch’oolej lix sachlijik lin tenamit, eb’ laj Nefita.
Ut k’ehomaq reetal, a’ li ruq’ li Qaawa’ li xb’aanunk re.
Ut k’ehomaq ajwi’ reetal, eb’ laj Lamanita wankeb’ achixpleetinkil rib’ chirib’ileb’ rib’; ut chixjunil lix b’een li ch’och’ a’in, a’an jun suutil li kamsink ut li hoyok kik’ li ink’a’ na’oso’; ut maajun nanawok re xraqik li pleetik.
Anajwan ut k’ehomaq reetal, maak’a’ chik ninye chirixeb’, xb’aan naq maajun chik wan, ka’ajeb’ wi’ laj Lamanita ut eb’ alaj elq’ li neke’wan chiru lix b’een li ch’och’.
Ut maajuneb’ wan li neke’nawok ru li tz’aqal Dios, ka’ajeb’ wi’ lix atzolom li Jesus, li ke’kana sa’ li ch’och’ toj reetal naq kinumta xnimal lix maa’usilaleb’ li tenamit, jo’kan naq li Qaawa’ ink’a’ kixkanab’eb’ chi bkanaak rik’ineb’ li tenamit; ut ma wankeb’ ta chiru lix b’een li ch’och’ maajun winq nanawok re.
A’b’anan k’ehomaq reetal, lin ayuwa’ ut laa’in qilomeb’, ut eb’ a’an ke’k’anjelak chiqu.
Ut yalaq ani nak’uluk re li tz’iib’anb’il esil a’in, ut ink’a’ naxtz’eqtaana xloq’al xb’aan li k’a’ru moko tz’aqal ta re ru chi sa’, a’an ajwi’ tixk’ul li ak’a’aq re ru q’axal nim wi’chik chiru a’in.
K’ehomaq reetal, laa’in laj Moroni; ut wi ta taaruuq, tink’e raj chenaw chixjunil li k’a’aq re ru.
K’ehomaq reetal, nink’e xraqik aatinak chirix li tenamit a’in.
Laa’in ralal laj Mormon, ut lin yuwa’ a’an chaq aralal xk’ajol laj Nefi.
Ut laa’in ajwi’ li aninmuquk chaq re li tz’iib’anb’il esil a’in choq’ re li Qaawa’; eb’ li perel ch’iich’ wan wi’ maak’a’eb’ xtz’aq, xb’aan lix taqlahom li Qaawa’.
Xb’aan naq a’an kixye chi yaal naq maajun taak’uluq reheb’ bre xk’ulb’al xtumin; a’b’anan li esil tz’iib’anb’il chiruheb’ maajo’ nimal xtz’aq; ut ani taak’amoq re chi saqenkil, li Qaawa’ taarosob’tesi.
Xb’aan naq maajun naru chi wank xwankil re xk’amb’al chi saqenkil, ka’ajwi’ wi k’eeb’il re xb’aan li Dios; xb’aan naq li Dios naraj naq taab’aanumanq chi ajunaj ru lix sa’ li ru sa’ lix loq’al a’an, malaj sa’ lix chaab’ilal lix tenamit li Qaawa’ re li sumwank, li wanjenaqeb’ najter ut jek’inb’ileb’ chiru k’iila chihab’.
Ut osob’tesinb’ilaq taxaq li aani taak’amoq chi saqenkil li na’leb’ a’in; xb’aan naq btaak’ame’q chaq sa’ q’ojyin toj chi saqenkil, jo’ chanru li raatin li Dios; relik chi yaal, taak’ame’q chaq sa’ li ch’och’, ut taalemtz’unq chaq sa’ li q’ojyin, ut taak’ehe’q chi nawmank chiruheb’ li tenamit; ut taab’aanumanq rik’in lix wankil li Dios.
Ut wi wan li amajelal, a’an xmajelal jun li winq.
A’b’an k’ehomaq reetal, maajun majelal naqanaw; a’ut li Dios nanawok re chixjunil li k’a’aq re ru; jo’kan ut, ani bnaxtz’eqtaana xloq’al, chixk’ehaq reetal maare anchal taa’ajmanq naq tixxuwa ru xxamlel li xb’alb’a.
Ut ani nayehok re: K’utumaq chiwu, malaj ut texsak’e’q—chixk’ehaq reetal maare anchal tixtaqla li k’a’ru yeeb’il xb’aan li Qaawa’ naq ink’a’ taab’aanumanq.
Xb’aan naq k’ehomaq reetal, li ani anaraqok aatin chi junpaatil, taaraqe’q wi’chik aatin chirix chi junpaatil; xb’aan naq jo’ chanru lix k’anjel, jo’kanaq lix tojb’al; jo’kan ut, ani nasak’ok taasak’e’q wi’chik, xb’aan li Qaawa’.
K’ehomaq reetal k’a’ru naxye li loq’laj hu—moko taasak’oq ta li winq, chi moko taaraqoq aatin; xb’aan naq we laa’in li raqok aatin, chan li Qaawa’, ut we ajwi’ li eeqajunk, ut laa’in tinq’ajkaamunq.
Ut ani taayeechi’inq re li josq’il ut ut wech’ij-ib’ chirix lix k’anjel li Qaawa’, ut chirix lix tenamit li Qaawa’ re li sumwank, li xkomoneb’ lix junkab’al laj Israel, ut te’xye: Taqasach lix k’anjel li Qaawa’, ut li Qaawa’ ink’a’ taajultiko’q re lix sumwank li kixk’uub’ choq’ re lix junkab’al laj Israel—a’an ajwi’ tento tixxuwa ru li yok’e’k chaq ut kute’k sa’ li xam; Xb’aan naq lix junelikil aajom li Qaawa’ taatololnaq chi uub’ej, toj reetal naq taatz’aqloq ru chixjunil lix yeechi’ihom.
Tz’ilomaq rix lix profeetil aatin laj aIsaias.
K’ehomaq reetal, ink’a’ naru nintz’iib’a.
Relik chi yaal, ninye eere, naq eb’ laj santil paab’anel li ke’nume’ xb’een wa chiwu, li ke’eechanink re li ch’och’ a’in, bte’elajinq; relik chi yaal, chalen ajwi’ chaq sa’ poqs te’elajinq chiru li Qaawa’; ut jo’ chanru naq yo’yo li Qaawa’ a’an taajultiko’q re li sumwank li kixk’uub’ rik’ineb’.
Ut a’an naxnaw ru lix atijeb’, naq ke’tz’aaman choq’ reheb’ li ras riitz’ineb’.
Ut a’an naxnaw lix paab’aaleb’, xb’aan naq sa’ lix k’ab’a’ a’an, ke’ru chixjalb’al xna’ajeb’ li btzuul; ut sa’ lix k’ab’a’ a’an, ke’ru chixk’eeb’al chi chiq’ok li ch’och’; ut rik’in lix wankil li raatin ke’xk’e chi uq’e’k li ctz’alam chi ch’och’; relik chi yaal, li k’atleb’aal xam ink’a’ ajwi’ kiru chixrahob’tesinkileb’, chi moko eb’ li k’iche’ xul, chi moko li k’anti’ wankeb’ xmay, xb’aan xwankil li raatin.
Ut k’ehomaq reetal, ake’tijok ajwi’ choq’ re li ani tixkanab’ li Qaawa’ chixk’eeb’al chi k’ute’k li k’a’aq re ru a’in.
Ut maa’ani na’aje’ naq tixye naq ink’a’ taachalq, xb’aan naq taachalq chi yaal, xb’aan naq li Qaawa’ xyehok re; xb’aan naq asa’ ch’och’ taachalq chaq, xb’aan li ruq’ li Qaawa’, ut maajun naru chi ramok re; ut taachalq sa’ jun kutan naq yeeb’ilaq naq oso’jenaqeb’ li bsachb’a-ch’oolej; ut taachalq chanchan naq taa’aatinaq junaq csa’ xyanqeb’ chaq li kamenaq.
Ut taachalq sa’ jun kutan naq lix akik’eleb’ laj santil paab’anel taayaab’aq chiru li Qaawa’, xb’aaneb’ li bmuqmuukil molam ut li k’anjel re q’ojyin.
Relik chi yaal, taachalq sa’ jun kutan naq tz’eqtaananb’ilaq xyaalal lix wankil li Dios, ut eb’ li aiglees muxb’ilaqeb’ ut taqsinb’ilaqeb’ sa’ xq’etq’etileb’ xch’ool; relik chi yaal, sa’ jun kutan naq eb’ li neke’jolomink reheb’ li iglees, ut eb’ laj tzolonel, te’taqe’q sa’ xq’etq’etileb’ xch’ool, toj reetal ajwi’ naq te’xkaqaliheb’ li neke’wan sa’eb’ lix iglees.
Relik chi yaal, taachalq sa’ jun kutan naq ataa’ab’imanq resileb’ li xam, ut li kaq-sut-iq’, ut bxb’ook li sib’ sa’eb’ li jalanil ch’och’; Ut taa’ab’imanq ajwi’ resil li apleet, li esil chirix li pleet, ut li hiik sa’ b’araq chi na’ajej.
Relik chi yaal, taachalq sa’ jun kutan taawanq wi’ ninqi tz’ajnink chiru lix b’een li ch’och’; taawanq li kamsink, ut poqlenk, ut tik’ti’ik, ut b’alaq’ik, ut yumb’eetak ko’b’eetak, ut li k’iila paay chi tz’eqb’eetalil; naq te’wanq naab’al li te’yehoq re: B’aanu a’in, malaj b’aanu a’an, amaak’a’ naxye, xb’aan naq li Qaawa’ btixwaklesi xkomon a’an sa’ roso’jik li kutan.
A’b’an rahilal sa’ xb’een xkomon a’an, xb’aan naq wankeb’ sa’ cxk’ahil li yot’e’k ut sa’ xb’ak’leb’ li maa’usilal.
Relik chi yaal, taachalq sa’ jun kutan naq te’wanq li iglees waklesinb’ileb’ li te’yehoq re: Chalqex wik’in, ut xb’aan eetumin taakuymanq eemaak.
Aay, ex tenamit aj maakex ut po’b’il eech’ool ut jip eek’a’uxl, k’a’ut naq xewaklesiheb’ li iglees choq’ eere re xk’ulb’al aeetumin?
K’a’ut naq bxejal ru lix santil aatin li Dios, re taaruuq teek’am chaq li ctojb’a-maak sa’ xb’een eeraam?
K’ehomaq reetal, chex’iloq wan wi’ lix k’utb’esihom li Dios; xb’aan naq k’ehomaq reetal, taachalq xq’ehil sa’ li kutan a’an naq chixjunil li k’a’aq re ru a’in tento taatz’aqloq ru.
K’ehomaq reetal, li Qaawa’ xk’ut chiwu li xnimal ru ut sachb’a-ch’oolejil na’leb’ chirix li k’a’ru tento taachalq sa’ junpaat, sa’ li kutan a’an naq taak’utmanq li k’a’aq re ru a’in sa’ eeyanq.
K’ehomaq reetal, nekexwaatina chanchan naq wankex chiwu, a’ut maa’anihex.
A’b’anan k’ehomaq reetal, li Jesukristo kexxk’ut chiwu, ut ninnaw ru lee b’aanuhom.
Ut ninnaw naq anekexb’eek sa’ xq’etq’etil eech’ool; ut maajun wan, yal junjunq ajwi’ li ink’a’ bneke’xtaqsi rib’ sa’ xq’etq’etileb’ xch’ool, toj sa’ xtiqib’ankil rib’ rik’in li ca’qej q’axal chaab’il, toj sa’ li kaqalink, ut li wech’ij-ib’, ut li xik’ ilok, ut li rahob’tesink, ut li k’iila paay chi maa’usilal; ut eb’ lee iglees, relik chi yaal, li junjunq reheb’, tz’ajninb’ileb’ xb’aan xq’etq’etil eech’ool.
Xb’aan naq k’ehomaq reetal, nekera li atumin, ut li k’a’ru eere, ut lee chaab’il aq’ej, ut li rutz’u’ujinkil lee iglees, chi k’a’jo’ wi’chik chiru naq nekera li neb’a’ ut li ani maak’a’ wan re, li yaj ut li tawasinb’il.
Aay, ex aj tz’ajninel, ex aj ka’pak’al-u, ex aj tzolonel, li nekek’ayi eerib’ choq’ re li k’a’ru taamo’ob’resinq, k’a’ut naq xetz’ajni lix santil iglees li Dios?
K’a’ut naq anekexxutaanak chixk’ulb’al sa’ eeb’een lix k’ab’a’ li Kristo?
K’a’ut naq ink’a’ nekek’oxla naq nim wi’chik xloq’al li sahil ch’oolejil maak’a’ roso’jik chiru li brahil ch’oolejil a’an li maajo’q’e nakam—ma re naq ctaanimaaq eeru xb’aan li ruchich’och’?
K’a’ut naq nekerutz’u’uji eerib’ rik’in li k’a’ru maak’a’ xyu’am, a’ut nekekanab’ li te’tz’okaaq, ut li maak’a’eb’ wan re, ut li t’ust’u, ut li yaj ut li tawasinb’il chi nume’k cheru, ut ink’a’ nekek’eheb’ reetal?
Relik chi yaal, k’a’ut naq nekewaklesi lee amuqmuukil tz’eqb’eetalil re xk’ulb’al eetumin, ut nekekanab’ naq te’yaab’aq li xmalka’an chiru li Qaawa’, ut eb’ ajwi’ li maak’a’eb’ xna’ xyuwa’ chi yaab’ak chiru li Qaawa’, ut jo’kan ajwi’ lix kik’el lix yuwa’eb’ ut lix b’eelomeb’ chi elajink chiru li Qaawa’ chalen chaq chi ch’och’, re reeqajunkil sa’ xb’een eejolom?
K’ehomaq reetal, li yok’leb’ ch’iich’ re eeqajunk taqsinb’il sa’ eeb’een, ut chi seeb’ taachalq xkutankil naq a’an ataareeqaju lix kik’eleb’ laj santil paab’anel sa’ eeb’een, xb’aan naq ink’a’ chik tixkuy rab’inkil li relajihomeb’.
 Ut anajwan, nin’aatinak ajwi’ chirixeb’ li ink’a’ neke’paab’ank re li Kristo.
K’ehomaq reetal, ma texpaab’anq sa’ xkutankil lee rula’aninkil—k’ehomaq reetal, naq taak’ulunq li Qaawa’, relik chi yaal, li animla kutan ajwi’ a’an naq taab’otob’aaq li bruchich’och’ chanchan jun b’otb’ookil hu, ut ctaaha’ob’resiiq li k’a’ru yiib’anb’il wi’ chi k’a’jo’ xtiqwal, relik chi yaal, sa’ li nimla kutan a’an naq texk’ame’q chi xaqliik chiru lix Karneer li Dios—toja’ ut ma teeye naq maak’a’ li Dios?
Toja’ ut ma toj teetz’eqtaana xyaalal li Kristo, malaj ut ma taaruuq teeril lix Karneer li Dios?
Ma nekek’oxla tab’i’ naq taawanq eerochoch rik’in a’an, naq nawb’il cheru naq wan eemaak?
Ma nekek’oxla tab’i’ naq taaruuq raj taasaho’q eech’ool chi wank rik’in li santil Winq a’an, naq yot’b’il eeraam chixnawb’al naq wan eemaak xb’aan naq junelik xeq’et lix chaq’rab’?
K’ehomaq reetal, ninye eere naq q’axal wi’chik raj eerahilal chi wank rik’in jun li Dios sant ut tiik xna’leb’, chi nawb’il cheru lee tz’ajnil chiru a’an, chiru naq texwanq rik’ineb’ li aamej li ak’eeb’ileb’ chixtojb’al xmaak sa’ bxb’alb’a.
Xb’aan naq k’ehomaq reetal, naq texk’ame’q chirilb’al lee at’ust’uukilal chiru li Dios, ut jo’kan ajwi’ lix loq’al li Dios, ut lix santilal li Jesukristo, a’in tixloch sa’ eeb’een xxamlel jun li xam li ink’a’ naru xchupb’al.
Jo’kan ut, laa’ex li aink’a’ nekexpaab’an, bsutq’inqex rik’in li Qaawa’; elajihomaq chi anchal eemetz’ew chiru li Yuwa’b’ej sa’ lix k’ab’a’ li Jesus, re naq maare textawe’q chi maak’a’aq eetz’ajnil, csaqaq eeru, chaq’alaq eeru ut saqaqex, chi ch’ajob’resinb’ilaqex xb’aan lix kik’el li dKarneer, sa’ li xnimal ru ut roso’jikil kutan a’an.
Ut jo’kan wi’chik, nekexwaatina laa’ex li anekextz’eqtaanank xyaalal lix k’utb’esihom li Dios, ut nekeye naq oso’jenaq chik, naq maak’a’ k’a’ru k’utb’esinb’il, chi moko profeetil aatin, chi moko li maatan, chi moko li k’irtesink, chi moko li aatinak rik’in jalan aatinob’aal, ut bxk’utb’al xyaalalil li jalanil aatinob’aal; K’ehomaq reetal ninye eere, ani natz’eqtaanan xyaalal li k’a’aq re ru a’in moko naxnaw ta lix aevangelio li Kristo; relik chi yaal, moko xril ta ruheb’ li loq’laj hu; wi ut xril ru, moko bnaxtaw ta ru.
Xb’aan naq ma ink’a’ tab’i’ naqil chi tz’iib’anb’il naq li Dios ajuntaq’eet ewer, anajwan, ut chi junelik, ut rik’in a’an maak’a’ li elk sa’ xna’aj, chi moko yal ta xmuhil lix jalb’al rib’?
Anajwan ut, wi xek’oxla choq’ eere junaq dios li na’el sa’ xna’aj, ut li wan wi’ xmuhil naq tixjal rib’, rik’in a’an xek’oxla choq’ eere junaq dios li maawa’ jun Dios re sachb’a-ch’oolej.
A’b’an k’ehomaq reetal, laa’in tink’ut cheru jun Dios re sachb’a-ch’oolej, a’an ajwi’ lix Dios laj Abraham, ut lix Dios laj Isaak, ut lix Dios laj Jakob; ut a’an ajwi’ li aDios a’an li kiyo’ob’tesink re li choxa ut li ch’och’, ut chixjunil li k’a’aq re ru wan chi sa’.
K’ehomaq reetal, a’an kixyo’ob’tesi laj aAdan, ut sa’ xk’ab’a’ laj Adan kichal lix bt’anik li winq.
Ut xb’aan lix t’anik li winq kichal li Jesukristo, a’an ajwi’ li Yuwa’b’ej ut li K’ajolb’ej, ut xb’aan li Jesukristo kichal lix ctojb’al rix li winq.
Ut xb’aan lix tojb’al rix li winq, li kichal xb’aan li Jesukristo, neke’k’ame’ wi’chik chiru li Qaawa’; relik chi yaal, a’in li neke’toje’ wi’ rix chixjunileb’ li winq, xb’aan naq lix kamik li Kristo naxk’e chi uxmank li awakliik chi yo’yo, li naxk’e chi uxmank jun xtojb’aleb’ chaq rix chiru jun bwark li maak’a’ roso’jik, ut chiru li wark a’an chixjunileb’ li winq te’ajsiiq chaq ru xb’aan lix wankil li Dios, naq taayaab’asiiq li trompeet; ut te’elq chaq, li kok’ jo’ ajwi’ li ninq, ut chixjunileb’ te’xaqliiq chiru lix raqleb’aal aatin, chi tojb’ileb’ rix ut chi hitb’il chirixeb’ li junelik cb’ak’leb’ a’in re kamk, a’an li kamk re li yu’am a’in.
Toja’ ut naq nachal lix araqb’a-aatin li Santil Dios sa’ xb’eeneb’; toja’ ut naq nachal xkutankil naq li ani btz’aj ru, toj tz’ajaq ajwi’ ru; ut li ani tiik xch’ool, toj tiikaq ajwi’ xch’ool; ut li ani sa xch’ool, toj sahaq ajwi’ xch’ool; ut li ani moko sa ta xch’ool, toj moko sahaq ta ajwi’ xch’ool.
Ut anajwan, chejunilex laa’ex li xek’oxla choq’ eere junaq dios li amaajun sachb’a-ch’oolej naru chixb’aanunkil, tinpatz’ raj eere, ma ak numenaq chixjunil li k’a’aq re ru a’in, li kin’aatinak wi’?
Ma ak xchal li roso’jik?
K’ehomaq reetal, ninye eere, Ink’a’, ut li Dios moko xkanab’ ta wank choq’ jun Dios re sachb’a-ch’oolej.
K’ehomaq reetal, ma ink’a’ sachb’a-ch’oolejil sa’ qilob’aal chixjunil li k’a’aq re ru axk’anjela li Dios?
Relik chi yaal, ani ut naru chixtawb’al xyaalal lix sachb’a-ch’oolejil k’anjel li Dios?
Ani tab’i’ taayehoq re naq moko sachb’a-ch’oolej ta naq rik’in li araatin kiwan li choxa ut li ch’och’, ut rik’in xwankil li raatin bkiyo’ob’tesiman li winq rik’in chaq cxpoqsil li ch’och’; ut rik’in xwankil li raatin ke’k’anjelaman li sachb’a-ch’oolej?
Ut ani tab’i’ taayehoq re naq li Jesukristo ink’a’ kixb’aanu k’iila ninqi asachb’a-ch’oolej?
Ut ke’wan k’iila ninqi sachb’a-ch’oolej k’anjelanb’il xb’aan ruq’eb’ li apostol.
Ut wi ke’k’anjelaman li asachb’a-ch’oolej sa’ li kutan a’an, k’a’ut naq li Dios xkanab’ wank choq’ jun Dios re sachb’a-ch’oolej, wi a’an ink’a’ ajwi’ naxjal rib’?
Ut k’ehomaq reetal, ninye eere naq moko naxjal ta rib’; wi ta jo’kan tixkanab’ raj wank choq’ Dios; ut a’an moko naxkanab’ ta wank choq’ Dios, ut a’an jun Dios re sachb’a-ch’oolej.
Ut li rajb’al k’a’ut naq naxkanab’ xb’aanunkil li asachb’a-ch’oolej sa’ xyanqeb’ li ralal xk’ajoleb’ li winq, a’an xb’aan naq neke’laj chi maak’a’eb’ xpaab’aal, ut neke’el chaq sa’ li tiikil b’e, ut moko neke’xnaw ta ru li Dios li tento raj bte’xkanab’ wi’ rib’ chiru.
K’ehomaq reetal, ninye eere naq ani napaab’ank re li Kristo, chi maak’a’ k’a’ru nawiib’an wi’ xch’ool, ayalaq k’a’ru tixtz’aama chiru li Yuwa’b’ej sa’ lix k’ab’a’ li Kristo, a’an taak’eemanq re; ut yeechi’inb’il a’in re chixjunil, toj sa’ xmaril ajwi’ li ruchich’och’.
Xb’aan naq k’ehomaq reetal, jo’ka’in kixye li Jesukristo, li Ralal li Dios, reheb’ lix tzolom li te’kanaaq, relik chi yaal, ut reheb’ ajwi’ chixjunileb’ lix tzolom, chi ab’inb’il xb’aaneb’ li ch’utch’uukil tenamit: aAyuqex sa’ chixjunil li ruchich’och’, ut chejultika li evangelio chiru li junjunq li yo’ob’tesinb’il; Ut li ani napaab’an ut nakub’e xha’ taakole’q, a’b’an li ani ink’a’ napaab’an ataak’ehe’q sa’ tojb’a-maak; Ut eb’ li aeetalil a’in te’taaqenq reheb’ li neke’paab’an—sa’ lin k’ab’a’ te’risiheb’ chaq blaj tza; te’aatinaq rik’in ak’ aatinob’aal; te’xchapeb’ li k’anti’; ut wi te’ruk’ k’a’ruhaq li nakamsin moko tixrahob’tesiheb’ ta; te’xk’e li cruq’ sa’ xb’eeneb’ li yaj ut te’k’iraaq; Ut ani taapaab’anq re lin k’ab’a’, chi maak’a’ li nawiib’an wi’ xch’ool, re a’an atinxaqab’ xyaalal chixjunil li waatin, toj sa’ xmaril ajwi’ li ruchich’och’.
Ut anajwan, k’ehomaq reetal, ani naru chixyalb’al ru rik’in lix k’anjel li Qaawa’?
aAni naru chixtz’eqtaanankil xyaalal lix yehom?
Ani taataqe’q chixpleetinkil lix nimajwal wankil li Qaawa’?
Ani xik’ taaril lix k’anjel li Qaawa’?
Ani xik’ taarileb’ li ralal xk’ajol li Kristo?
K’ehomaq reetal, chejunilex bli xik’ nekex’ilok re lix k’anjel li Qaawa’, xb’aan naq taasachq eech’ool ut tex’oso’q.
Jo’kan ut, mixik’ ex’ilok, ut misach eech’ool; chex’ab’inq b’an chiru li raatin li Qaawa’, ut chepatz’aq chiru li Yuwa’b’ej sa’ lix k’ab’a’ li Jesus yalaq k’a’aq re ru teeraj ru.
Miwiib’an eech’ool, aj paab’anelaqex b’an, ut chextiklaaq jo’ sa’ najter kutan, ut achalqex rik’in li Qaawa’ chi anchal beech’ool, ut cchek’anjela lee kolb’al rik’in eexiw ut rik’in sik’sotk chiru a’an.
aChaab’ilaq eena’leb’ sa’ xkutankil lix yalb’al eerix; isihomaq chaq cherix chixjunil li tz’ajnil; mexpatz’oq re taaruuq teesachi rik’in beeratawom; chexpatz’oq b’an rik’in xaqxookilal li ink’a’ na’eek’an, naq maajun aaleek teeq’axtesi wi’ eerib’, naq texk’anjelaq b’an chiru li tz’aqal ut li cyo’yookil Dios.
Cheril naq ink’a’ chikub’eeq eeha’ chi amoko k’ulub’ejex ta; cheril naq moko teek’ul ta li loq’laj wa’ak re li Kristo chi bmoko k’ulub’ejex ta; cheril b’an naq teeb’aanu chixjunil li k’a’aq re ru chi ck’ulub’ej, ut cheb’aanu sa’ lix k’ab’a’ li Jesukristo, li Ralal li yo’yookil Dios; ut wi nekeb’aanu a’in, ut nekexkuyuk toj sa’ roso’jik, maamin tex’isiiq chaq.
K’ehomaq reetal, nekexwaatina chanchan naq anin’aatinak chaq sa’ xyanqeb’ li kamenaq, xb’aan naq ninnaw naq taawanq eerik’in li waatin.
Mineejit rik’in li k’a’ru amoko tz’aqal ta re ru wik’in, chi moko lin yuwa’, xb’aan li moko tz’aqal ta re ru rik’in a’an, chi moko eb’ li ani ke’tz’iib’ak chaq xb’een wa chiru; cheb’antioxi b’an chiru li Dios naq xk’e chi k’utb’esimank cheru li k’a’ru moko tz’aqal ta re ru qik’in laa’o, re taaruuq textzole’q re naq chaab’ilaq wi’chik eena’leb’ chiqu laa’o.
Anajwan ut k’ehomaq reetal, xqatz’iib’a li esil a’in jo’ chanru li qanawom, rik’in li tz’iib’ li k’ab’a’inb’il sa’ qayanq li ajaljookil ru Egipcio, li numsinb’il chaq qe ut jalb’il ru qab’aan, jo’ chanru li aatin noko’aatinak wi’.
Ut wi ta tz’aqal xnimaleb’ li qaperel ch’iich’ kootz’iib’ak raj sa’ Hebreo; a’b’an li Hebreo jalb’il ajwi’ ru qab’aan; ut wi ta kooru chi tz’iib’ak sa’ Hebreo, k’ehomaq reetal, maak’a’aq raj eerik’in k’a’ru moko tz’aqal ta re ru sa’ li esil xqatz’iib’a.
A’b’an li Qaawa’ nanawok re li k’a’aq re ru kiqatz’iib’a, ut jo’kan ajwi’ naq maajun chik tenamit nanawok re li qaatinob’aal; ut rik’in naq maajun chik tenamit nanawok re li qaatinob’aal, chi jo’kan a’an kixkawresi li ak’anjeleb’aal re taak’utmanq xyaalalil.
Ut tz’iib’anb’il li k’a’aq re ru a’in re naq taaruuq taqisi chaq chiru li qaq’ lix kik’eleb’ li qas qiitz’in, li ke’laj chaq chi amaak’a’eb’ xpaab’aal.
Ut k’ehomaq reetal, li k’a’aq re ru a’in li akiqaj chirixeb’ li qas qiitz’in, relik chi yaal, naq te’k’ojob’aaq wi’chik chixnawb’al chirix li Kristo, a’an jo’ chanru lix tijeb’ chixjunileb’ laj santil paab’anel li wanjenaqeb’ sa’ li ch’och’.
Ut li Qaawa’ Jesukristo chixkanab’ naq te’sumeeq ru lix tijeb’ jo’ chanru xpaab’aaleb’; ut chijultiko’q taxaq re li Dios Yuwa’b’ej li sumwank li kixk’uub’ rik’in lix junkab’al laj Israel; ut chirosob’tesiheb’ chi junelik, xb’aan xpaab’ankil lix k’ab’a’ li Jesukristo.
Amen.
 Anajwan laa’in, aj aMoroni, chirix naq kink’e xraqik xk’osb’al ru li resilal lix tenamit laj Jared, kink’oxla naq ink’a’ chik tintz’iib’aq, a’b’anan toj maji’ nin’oso’; ut moko nink’e ta wib’ chi nawe’k chiruheb’ laj Lamanita, maare anchal tine’xkamsi.
Xb’aan naq k’ehomaq reetal, numtajenaq xjosq’il li apleet wankeb’ wi’ chirib’ileb’ rib’; ut xb’aan xkaqaleb’ bneke’xk’e chi kamk li junjunq aj Nefita li ink’a’ taatz’eqtaananq xyaalal li Kristo.
Ut laa’in, aj Moroni, aink’a’ tintz’eqtaana xyaalal li Kristo; jo’kan ut, ninb’eek b’araq naru chiwu, re xkolb’al rix tz’aqal inyu’am laa’in.
Jo’kan ut, nintz’iib’a junjunq chik li k’a’aq re ru, us ta moko xink’oxla ta chi jo’kan, xb’aan naq xink’oxla naq maak’a’ chik tintz’iib’a; a’b’an nintz’iib’a junjunq chik li k’a’aq re ru, re naq maare taawanq xloq’al choq’ reheb’ li was wiitz’in, eb’ laj Lamanita, sa’ junaq kutan chalel, jo’ chanru li rajom li Qaawa’.
 Anajwan laa’in, aj Moroni, nintz’iib’a ka’ch’inaq jo’ chanru nink’oxla naq us; ut nintz’iib’ak choq’ reheb’ li was wiitz’in, eb’ laj aLamanita, ut nawaj raj naq te’xnaw naq ak xe’nume’ numenaq kaahib’ cient rik’in junmay chihab’ chalen chaq naq kik’eeman li eetalil chirix lix k’ulunik li Kristo.
Ut anink’e chaq xtz’apb’al li tz’iib’anb’il esil a’in, chirix naq ninye junjunq li aatin re elajink cheru.
K’ehomaq reetal, nawaj relajinkil cheru, naq jo’q’e teeril li k’a’aq re ru a’in tz’iib’anb’il, wi a’an xchaab’ilal xna’leb’ li Dios naq teeril ru, naq chijultiko’q eere chanru ruxtaanal chaq li Qaawa’ choq’ reheb’ li ralal xk’ajoleb’ li winq, chalen chaq xyo’ob’tesinkil laj Adan toj reetal ajwi’ xq’ehil naq teek’ul li k’a’aq re ru a’in, ut achetz’il rix sa’ beech’ool.
Ut naq teek’ul li k’a’aq re ru a’in, nawaj relajinkil cheru naq achepatz’ re li Dios, li Junelik Yuwa’b’ej, sa’ lix k’ab’a’ li Kristo, ma bink’a’ yaal li k’a’aq re ru a’in; ut wi texpatz’oq rik’in cx’anchalil eech’ool, chi dtiik eerajom, chi wank eeepaab’aal chirix li Kristo, a’an ftixk’utb’esi cheru li gyaal chirix, rik’in lix wankil li Santil Musiq’ej.
Ut rik’in lix wankil li Santil Musiq’ej naru ateenaw li byaal chirix chixjunil li k’a’aq re ru.
Ut yalaq k’a’ru chaab’il a’an tiik ut yaal; jo’kan ut, maak’a’ k’a’ru chaab’il natz’eqtaanank xyaalal li Kristo; naxch’olob’ b’an naq a’an wan.
Ut naru teenaw naq a’an wan, rik’in lix wankil li Santil Musiq’ej; jo’kan naq nawaj relajinkil cheru naq meetz’eqtaana xyaalal lix wankil li Dios; xb’aan naq a’an nak’anjelank rik’in wankilal, aa’ yaal jo’ chanru xpaab’aaleb’ li ralal xk’ajoleb’ li winq, chi juntaq’eet anajwan, ut wulaj, ut chi junelik q’e kutan.
Ut jo’kan wi’chik, nawelaji cheru, ex was wiitz’in, naq meetz’eqtaana xyaalaleb’ li amaatan naxk’e li Dios, xb’aan naq k’iheb’, ut neke’chal chaq rik’in li junaj chi Dios.
Ut bjalanq paay chan ru naq k’anjelanb’ileb’ li maatan a’in; a’b’anan a’an li junaj chi Dios li nak’anjelank re chixjunil rik’in chixjunileb’; ut k’eeb’ileb’ xb’aan lix k’utb’esihom lix Musiq’ li Dios chiruheb’ li winq, re rusilankileb’.
Xb’aan naq k’ehomaq reetal, are jun, k’eeb’il xb’aan lix Musiq’ li Dios, naq taaruuq btixk’ut li aatin re chaab’il na’leb; Ut re jun chik, re taaruuq tixk’ut li nawb’il aatin rik’in ajwi’ li junaj chi Musiq’ej; Ut re jun chik, li apaab’aal q’axal nim, ut re jun chik, eb’ li maatan re bk’irtesink rik’in ajwi’ li junaj chi Musiq’ej; Ut jo’kan wi’chik, re jun chik, re taaruuq tixk’anjela xninqal ru asachb’a-ch’oolej; Ut jo’kan wi’chik, re jun chik, re taaruuq taa’aatinaq jo’ profeet chirix chixjunil li k’a’aq re ru; Ut jo’kan wi’chik, re jun chik, rilb’aleb’ li anjel ut li musiq’ej aj k’anjelanel; Ut jo’kan wi’chik, re jun chik, li k’iila paay chi aatinob’aal; Ut jo’kan wi’chik, re jun chik, xk’utb’al xyaalalil li jalanil aatin ut li jar raqal chi aaatinob’aal.
Ut chixjunil li maatan a’in neke’chal xb’aan lix Musiq’ li Kristo, ut neke’chal chi jek’inb’il re li junjunq chi winq, a’ yaal jo’ chanru naraj a’an.
Ut nawaj relajinkil cheru, ex was wiitz’in raarookex inb’aan, naq chijultiko’q eere naq li ajunjunq chi chaab’il maatan nachal chaq rik’in li Kristo.
Ut nawaj relajinkil cheru, ex was wiitz’in raarookex inb’aan, naq chijultiko’q eere naq a’an ajuntaq’eet ewer, anajwan, ut chi junelik q’e kutan, ut naq chixjunileb’ li maatan a’in li kin’aatinak wi’, a’eb’ re musiq’ej, maajo’q’e te’k’ehe’q xraqik, chiru ajwi’ jo’ najtil xaqxooq li ruchich’och’, ka’ajwi’ a’ yaal jo’ bxmaak’a’il lix paab’aaleb’ li ralal xk’ajoleb’ li winq.
Jo’kan ut, tento taawanq li apaab’aal; ut wi tento taawanq li paab’aal tento ajwi’ taawanq li yo’onink; ut wi tento taawanq li yo’onink tento ajwi’ taawanq li rahok.
Ut wi moko wan ta li arahok eerik’in maamin texruuq chi kole’k sa’ li rawa’b’ejihom li Dios; chi moko naru texkole’q sa’ li rawa’b’ejihom li Dios wi maak’a’ eepaab’aal, chi moko wi maak’a’ eeyo’onihom.
Ut wi maak’a’ eeyo’onihom tento texwanq chi oso’jenaq eech’ool; ut nachal roso’jik eech’ool xb’aan li maa’usilal.
Ut li Kristo kixye chi yaal reheb’ li qayuwa’: aWi wan eepaab’aal naru teeb’aanu chixjunil li k’a’aq re ru li aajel ru choq’ we.
Ut anajwan nin’aatinak re chixjunil lix maril li ruchich’och’—naq wi taachalq xkutankil naq taa’oso’q sa’ eeyanq lix wankilal ut eb’ lix maatan li Dios, a’anaq axb’aan naq bmaak’a’ li paab’aal.
Ut rahilal chiwanq sa’ xb’eeneb’ li ralal xk’ajoleb’ li winq wi jo’ka’in wan; xb’aan naq amaajun taawanq li nab’aanunk re li us sa’ eeyanq; relik chi yaal, maajun.
Xb’aan naq wi ta wan junaq sa’ eeyanq li nab’aanunk re li us, taak’anjelaq rik’in lix wankilal ut eb’ lix maatan li Dios.
Ut rahilal sa’ xb’eeneb’ li te’sachoq re li k’a’aq re ru a’in ut te’kamq, xb’aan naq aneke’kam sa’ bxmaakeb’, ut moko te’ruuq ta chi kole’k sa’ li rawa’b’ejihom li Dios; ut a’in ninye jo’ chanru li raatin li Kristo, ut moko nintik’ti’ik ta.
Ut nawelaji cheru naq chijultiko’q eere li k’a’aq re ru a’in, xb’aan naq chi seeb’ taachalq xq’ehil naq teenaw naq moko nintik’ti’ik ta, xb’aan naq tineeril sa’ lix raqleb’aal aatin li Dios; ut li Qaawa’ Dios tixye eere: Ma ink’a’ kinch’olob’ li awaatin eere, li tz’iib’anb’il xb’aan li winq a’in, chanchan jun li bnaxjap chaq re sa’ xyanqeb’ li kamenaq; relik chi yaal, chanchan ajwi’ junaq li na’aatinak chaq sa’ li cpoqs?
Ninch’olob’ li k’a’aq re ru a’in choq’ re xtz’aqob’resinkileb’ ru li profeetil aatin.
Ut k’ehomaq reetal, taa’elq chaq sa’ xtz’uumal re li Dios li junelik taawanq; ut li raatin a’an ataajub’aq chiru li junjunq tasal tenamit.
Ut li Dios tixk’ut cheru, naq yaal li k’a’ru kintz’iib’a.
Ut jo’kan wi’chik, nawaj relajinkil cheru naq achexchalq rik’in li Kristo, ut chechapaq eerib’ chiru li junjunq chi chaab’il maatan, ut bmeech’e’ li ink’a’ us aj maatan, chi moko li k’a’ru tz’aj.
Ut aajen, ut waklin chaq sa’ li poqs, at Jerusalen; relik chi yaal, ut k’e chawix laa chaq’al ru aq’, at xrab’in bSion; ut ck’e xkawub’ laa dwoqechal, ut nimob’resi ru laa nub’aal chi junelik, re naq eink’a’ chik taasachq aana’leb’, re naq lix sumwank li Junelik Yuwa’b’ej li kixk’uub’ aawik’in, at xjunkab’al laj Israel, taaruuq chi tz’aqlok ru.
Relik chi yaal, achalqex rik’in li Kristo, ut bchitz’aqloq eere eeru rik’in, ut chetz’eqtaana choq’ eere chixjunil li moko us ta; ut wi neketz’eqtaana choq’ eere chixjunil li moko us ta, ut cnekera li Dios chi anchal eemetz’ew, eek’a’uxl, ut eekawilal, rik’in a’an tz’aqal li rusilal choq’ eere, re naq rik’in li rusilal taaruuq texwanq chi tz’aqal eere eeru rik’in li Kristo; ut wi xb’aan li drusilal li Dios tz’aqal eere eeru rik’in li Kristo, maamin texruuq chixtz’eqtaanankil xyaalal lix wankil li Dios.
Ut jo’kan wi’chik, wi laa’ex xb’aan li rusilal li Dios tz’aqal eere eeru rik’in li Kristo, ut ink’a’ neketz’eqtaana xyaalal lix wankilal, rik’in a’an asantob’resinb’ilex rik’in li Kristo, xb’aan li rusilal li Dios, sa’ xk’ab’a’ lix hoyonik lix bkik’el li Kristo, li wan sa’ lix sumwank li Yuwa’b’ej choq’ re crisinkil lee maak, re naq tex’ok chi dsant, chi maak’a’ eetz’ajnil.
Ut anajwan ninye re chixjunil, inwan.
Chi seeb’ tinxik chi ahilank sa’ lix bhilob’aal li Dios, toj reetal naq lin cmusiq’ ut lin tib’el dte’xjunaji wi’chik rib’, ut tink’ame’q jo’ aj q’axol u chiru li eiq’, re eek’ulb’al chiru lix fsahil raqleb’aal aatin li xnimal ru gJehova, li Junelik aj hRaqol Aatin reheb’ li yo’yo jo’ ajwi’ li kamenaq.
Amen.Xraqik
 Li raatin li Kristo, li kixye reheb’ lix atzolom, li kab’laju li kixsik’eb’ chaq ru, naq kixk’e li ruq’ sa’ xb’eeneb’— Ut kixb’oqeb’ xk’ab’a’, ut kixye: Teepatz’ xk’ab’a’ li Yuwa’b’ej sa’ lin k’ab’a’, sa’ tijok rik’in nimla metz’ew, ut chirix naq keb’aanu a’in taawanq aeewankil re naq ani sa’ aj b’een teek’e lee bruq’, cteek’e li Santil Musiq’ej; ut sa’ lin k’ab’a’ teek’e, xb’aan naq jo’kan neke’xb’aanu lin apostol.
Anajwan li Kristo kixye li aatin a’in reheb’ sa’ xq’ehil li xb’een xk’utunik, ut li ch’utch’uukil tenamit ink’a’ ke’rab’i, a’b’anan eb’ li tzolom ke’rab’i, ut sa’ xb’een jo’ k’ihal ake’xk’e li ruq’eb’, kikub’e li Santil Musiq’ej.
 Li na’leb’ chan ru naq eb’ li tzolom, a’eb’ li axb’eenil re li iglees yeeb’il reheb’, bke’xk’ojob’eb’ laj tij ut laj tzolonel— Chirix naq ke’tijok chiru li Yuwa’b’ej sa’ lix k’ab’a’ li Kristo, ke’xk’ojob’ li ruq’ sa’ xb’eeneb’, ut ke’xye: Sa’ lix k’ab’a’ li Jesukristo nakatink’ojob’ choq’ aj tij (malaj ut wi a’an aj tzolonel, nakatink’ojob’ choq’ aj tzolonel) re xjultikankil li jalb’a-k’a’uxlej ut li arisinkil li maak xb’aan li Jesukristo, rik’in xkuyb’al xpaab’ankil lix k’ab’a’ toj sa’ roso’jik.
Amen.
Ut chi jo’ka’in ake’xk’ojob’eb’ laj tij ut laj tzolonel, jo’ chanruheb’ lix bmaatan ut lix b’oqom li Dios choq’ reheb’ li winq; ut ke’xk’ojob’eb’ rik’in lix cwankil li Santil Musiq’ej, li kiwan rik’ineb’.
 Li na’leb’ achan ru naq eb’ li bxb’eenil ut laj tij sa’ xyanqeb’ ke’xk’anjela lix tib’el ut xkik’el li Kristo re li iglees; ut cke’xk’anjela jo’ chanru lix taqlahom li Kristo; jo’kan naq naqanaw naq tz’aqal yaal li b’aanunb’il wi’, ut li xb’eenil malaj laj tij kik’anjelank re— Ut ke’wiq’la rochb’een li iglees, ut ke’tijok chiru li Yuwa’b’ej sa’ lix k’ab’a’ li Kristo, ut ke’xye: At Dios, li Junelik Yuwa’b’ej, naqatz’aama chawu sa’ lix k’ab’a’ laa Walal, li Jesukristo, naq chawosob’tesi ut chasantob’resi li akaxlan wa a’in, choq’ re li raameb’ chixjunil li te’k’uluq re; re naq te’wa’aq re bxjultikankil lix tib’el laa Walal, ut te’xk’ut xyaalal chawu, at Dios, li Junelik Yuwa’b’ej, naq wankeb’ xch’ool chixk’ulb’al sa’ xb’eeneb’ lix ck’ab’a’ laa Walal, ut junelik chixjultikankil a’an, ut chixpaab’ankil lix taqlahom li kixk’e chaq reheb’, re taaruuq taawanq junelik lix dMusiq’ rik’ineb’.
Amen.
 Li na’leb’ achanru xk’anjelankil li viin—K’ehomaq reetal, ke’xchap li uk’leb’aal sek’, ut ke’xye: At Dios, li Junelik Yuwa’b’ej, naqatz’aama chawu, sa’ lix k’ab’a’ laa Walal, li Jesukristo, naq chawosob’tesi ut chasantob’resi li aviin a’in, choq’ re li raameb’ chixjunil li te’uk’aq re, re naq te’xb’aanu re bxjultikankil lix kik’el laa Walal, li kihoye’ choq’ reheb’; re naq te’xk’ut xyaalal chawu, at Dios, li Junelik Yuwa’b’ej, naq junelik taajultiko’q a’an reheb’, re naq taaruuq taawanq lix Musiq’ rik’ineb’.
Amen.
 Ut anajwan nin’aatinak chirix li akub’iha’.
K’ehomaq reetal, eb’ li xb’eenil, eb’ laj tij, ut eb’ laj tzolonel kub’enaqeb’ xha’, ut moko ke’kub’e ta xha’, ka’ajwi’ wi ke’uuchin re naq bk’ulub’ejaqeb’ choq’ re.
Chi moko ke’xk’ul anihaq choq’ re li kub’iha’, ka’ajwi’ wi ke’chal chi ayot’b’ileb’ xch’ool ut chi tuulaneb’ xmusiq’, ut neke’xk’ut xyaalal chiru li iglees naq jalb’ileb’ xk’a’uxl chi yaal chirix chixjunileb’ lix maak.
Ut maajun nak’ule’ choq’ re li kub’iha’, ka’ajwi’ wi ake’xk’ul sa’ xb’eeneb’ lix k’ab’a’ li Kristo, chi k’eek’ookeb’ xch’ool chi k’anjelak chiru toj sa’ roso’jik.
Ut chirix naq k’ulb’ileb’ choq’ re li kub’iha’, ut k’anjelanb’ileb’ ut ach’ajob’resinb’ileb’ xb’aan lix wankil li Santil Musiq’ej, ke’k’ehe’ sa’ ajl sa’ xyanq li tenamit re lix iglees li Kristo, ut ke’k’uulaman bxk’ab’a’eb’, re naq te’jultikamanq ut te’ch’olaniiq xb’aan lix chaab’il aatin li Dios, re te’kanaaq sa’ li tiikil b’e, re naq rajlal cte’yo’leq rik’in tijok, ut dte’xkanab’ rib’ ka’ajwi’ chiru lix k’ulub’ejil li Kristo, a’an aj eyoob’anel ut aj choyonel re lix paab’aaleb’.
Ut li aiglees ke’ch’utla chi bkok’ aj xsa’, re ckuyuk sa’ ut re tijok, ut re raatinankil rib’ chirib’ileb’ rib’ chirix lix chaab’ilal li raameb’.
Ut ke’ch’utla chi kok’ aj xsa’ re xk’ulb’al li kaxlan wa ut li viin, re xjultikankil li Qaawa’ Jesus.
Ut tz’aqal k’eek’ookeb’ xch’ool chirilb’al naq amaak’a’aq li maa’usilal sa’ xyanqeb’; ut ani natawe’ chixb’aanunkil li maa’usilal, ut boxib’ aj yehol nawom re li iglees ke’xjiteb’ chiruheb’ li cxb’eenil, ut wi ink’a’ ke’xjal xk’a’uxl, ut ink’a’ dke’xch’olob’ lix maak, ekisachman reetalil lix k’ab’a’eb’, ut ink’a’ ke’k’ehe’ sa’ ajl sa’ xyanq lix tenamit li Kristo.
A’b’anan ajo’ k’ihal sut ke’xjal xk’a’uxl ut ke’xsik’ xkuyb’al, chi anchal li rajomeb’, bke’kuye’ xmaak.
Ut ab’eresinb’il lix ch’utameb’ xb’aan li iglees, jo’ chanru li naxk’anjela wi’ li Musiq’ej, ut rik’in lix wankil li bSantil Musiq’ej; xb’aan naq jo’ chanru naq lix wankil li Santil Musiq’ej kixb’eresiheb’, ma te’jultikanq aatin, malaj te’waklesinq ch’oolej, malaj te’tijoq, malaj te’tz’aamanq, malaj te’b’ichanq, chi jo’kan ajwi’ kib’aanuman.
 Anajwan ut laa’in, aj Moroni, nintz’iib’a junjunq li raatin lin yuwa’ aj Mormon, li kixye chirix li apaab’aal, li yo’onink, ut li rahok; xb’aan naq jo’ka’in naq kiraatinaheb’ li tenamit, naq kixtzoleb’ sa’ li ch’utleb’aal li ke’xyiib’ chaq choq’ xna’aj li loq’onink.
Ut anajwan laa’in, aj Mormon, nekexwaatina laa’ex, ex was wiitz’in raarookex inb’aan, ut a’ xb’aan li rusilal li Dios Yuwa’b’ej, ut li Qaawa’ Jesukristo, ut lix santil ajom, xb’aan li maatan re alin b’oqb’al xb’aan, naq kanab’anb’ilin cheraatinankil sa’ li kutan a’in.
Jo’kan ut, nawaj raj eeraatinankil laa’ex li wankex sa’ li iglees, li nekextaaqenk re li Kristo sa’ tuqtuukilal, ut xek’ul tz’aqal eeyo’onihom li texruuq wi’ chi ok sa’ lix ahilob’aal li Qaawa’, chalen sa’ li kutan a’in toj reetal naq texhilanq rik’in a’an sa’ choxa.
Ut anajwan, ex was wiitz’in, nink’oxla li k’a’aq re ru a’in cherix xb’aan xtuqtuukilal lee ab’eenik sa’ xyanqeb’ li ralal xk’ajoleb’ li winq.
Xb’aan naq najultiko’ we li raatin li Dios li naxye, rik’in lix k’anjeleb’ ateenaweb’ ru, xb’aan naq wi chaab’il lix k’anjeleb’, chaab’ileb’ ajwi’ a’an.
Xb’aan naq k’ehomaq reetal, li Dios kixye naq jun li winq wi aink’a’ us, moko naru ta chixb’aanunkil li k’a’ru us; xb’aan naq wi naxmayeja junaq maatan, malaj bnatijok re li Dios, wi ink’a’ naxb’aanu chi anchal li rajom maak’a’ na’ok wi’ re.
Xb’aan naq k’ehomaq reetal, moko k’eeb’il ta sa’ ajl choq’ tiikilal chirix.
Xb’aan naq k’ehomaq reetal, wi junaq winq li aink’a’ us naxk’e jun li maatan, naxb’aanu bchi moko anchal ta xch’ool; jo’kan naq nak’ehe’ sa’ ajl chirix chanchan naq moko xk’e ta li maatan; jo’kan naq k’eeb’il sa’ ajl jo’ li ink’a’ us chiru li Dios.
Ut jo’kan ajwi’ k’eeb’il sa’ ajl jo’ li ink’a’ us chirix jun winq, wi taatijoq ut moko achi anchal ta li rajom xch’ool; relik chi yaal, ut maak’a’ na’ok wi’ re, xb’aan naq li Dios maajun xkomon a’an naxk’ul.
Jo’kan ut, junaq winq li ink’a’ us, moko naru ta chixb’aanunkil li k’a’ru chaab’il, chi moko tixk’e junaq chaab’il maatan.
Xb’aan naq k’ehomaq reetal, jun k’ahil ayo’leb’aal ha’ ink’a’ naru chixk’eeb’al chaab’il ha’, chi moko junaq chaab’il yo’leb’aal ha’ naru chixk’eeb’al k’ahil ha’; jo’kan ut, jun winq wi xmoos laj tza, ink’a’ naru chixtaaqenkil li Kristo, ut wi bnaxtaaqe li Kristo ink’a’ naru chi wank choq’ xmoos laj tza.
Jo’kan naq chixjunil li k’a’aq re ru achaab’il, rik’in li Dios nachal chaq; ut li k’a’ru bink’a’ us rik’in laj tza nachal chaq; xb’aan naq laj tza xik’ naril li Dios, ut rajlal naxpleeti, ut nab’oqok ut naq’unb’esink ch’oolej chi cmaakob’k, ut chixb’aanunkil rajlal li k’a’ru ink’a’ us.
A’b’an k’ehomaq reetal, li k’a’ru re li Dios nab’oqok ut naq’unb’esink ch’oolej chixb’aanunkil rajlal li chaab’il; chi jo’kan, yalaq k’a’ru nab’oqok ut anaq’unb’esink ch’oolej chixb’aanunkil li chaab’il, ut chixraab’al li Dios, ut chi k’anjelak chiru, a’an bmusiq’anb’il xb’aan li Dios.
Jo’kan ut, cheril eerib’, ex was wiitz’in raarookex inb’aan, naq ink’a’ teek’oxla naq li k’a’ru aink’a’ us, re ta li Dios, malaj ut naq li k’a’ru chaab’il ut re li Dios, re ta laj tza.
Xb’aan naq k’ehomaq reetal, ex was wiitz’in, k’eeb’il eere axtz’ilb’al rix re taaruuq teenaw b’ar wan li us ut li ink’a’ us; ut ch’olch’o ru li na’leb’ chanru tz’ilok-ix, re taaruuq teenaw chi tz’aqal re ru eenawom, jo’ chanru nanawman b’ar wan xsaqenkil li kutan chiru raak’ab’il li q’ojyin.
Xb’aan naq k’ehomaq reetal, k’eeb’il lix aMusiq’ li Kristo re li junjunq chi winq, re taaruuq btixnaw b’ar wan li us ut li ink’a’ us; jo’kan ut, nink’ut cheru li na’leb’ chanru teetz’il rix; xb’aan naq yalaq k’a’ru nab’oqok chixb’aanunkil li chaab’il, ut chi q’unb’esink ch’oolej re xpaab’ankil li Kristo, a’an taqlanb’il xb’aan lix wankilal ut lix maatan li Kristo; jo’kan naq taaruuq teenaw chi tz’aqal re ru eenawom naq a’an re li Dios.
A’b’anan yalaq k’a’ru naxq’unb’esi xch’ooleb’ li winq chixb’aanunkil li aink’a’ us, ut naq moko te’xpaab’ ta li Kristo, naq te’xtz’eqtaana b’an, ut moko te’k’anjelaq ta chiru li Dios, rik’in a’an naru teenaw chi tz’aqal re ru eenawom naq a’an re laj tza; xb’aan naq jo’ka’in naq nak’anjelak laj tza, xb’aan naq a’an maajun winq naxq’unb’esi xch’ool chixb’aanunkil li chaab’il, relik chi yaal, maajun; chi moko neke’xb’aanu lix anjel, chi moko eb’ li neke’xk’e rib’ rub’el xwankil.
Ut anajwan, ex was wiitz’in, rik’in naq nekenaw li saqen taaruuq wi’ teetz’il ix, ut a’ saqen a’an lix asaqen li Kristo, cheril eerib’ naq ink’a’ textz’iloq rix chi ink’a’ us, xb’aan naq rik’in ajwi’ li braqb’a-aatin nekexraqok wi’ aatin, taaraqe’q ajwi’ aatin cherix.
Jo’kan ut, nintz’aama cheru, ex was wiitz’in, naq teetz’il rix chi yalb’il eeq’e rik’in lix asaqen li Kristo re taaruuq teenaw b’ar wan li us ut li ink’a’ us; ut wi teechap eerib’ chiru chixjunil li k’a’ru us, ut ink’a’ teetz’eqtaana xloq’al, ch’olch’o naq texwanq choq’ bralal li Kristo.
Ut anajwan, ex was wiitz’in, chanru naru naq teechap eerib’ chiru chixjunil li k’a’ru us?
Ut anajwan ninwulak sa’ li paab’aal a’an, li kinye naq tin’aatinaq wi’; ut tinye eere li b’e texruuq wi’ chixchapb’al eerib’ chiru chixjunil li k’a’ru us.
Xb’aan naq k’ehomaq reetal, li Dios, rik’in naq anaxnaw chixjunil li k’a’aq re ru, xb’aan naq a’an junelik wanjenaq ut junelik taawanq, k’ehomaq reetal, kixtaqlaheb’ li banjel re te’k’anjelaq chiruheb’ li ralal xk’ajoleb’ li winq, re te’xk’utb’esi chiruheb’ chirix lix k’ulunik li Kristo, ut rik’in li Kristo taachalq chixjunil li k’a’ru us.
Ut li Dios kixch’olob’ chiruheb’ li profeet, rik’in tz’aqal lix tz’uumal re, naq taachalq li Kristo.
Ut k’ehomaq reetal, jalan jalanq paay chanru naq kixk’utb’esi li k’a’aq re ru chiruheb’ li ralal xk’ajoleb’ li winq, li b’arwan us; ut chixjunil li k’a’aq re ru us rik’in li Kristo nachal chaq; wi ta ink’a’ jo’kan, at’anenaqeb’ raj li winq, ut maajun k’a’ru us taaruuq raj chi chalk rik’ineb’.
Jo’kan ut, rik’in lix k’anjeleb’ li aanjel, ut rik’in li junjunq chi aatin li na’el chaq sa’ xtz’uumal re li Dios, eb’ li winq ke’ok chixk’anjelankil li paab’aal chirix li Kristo; ut chi jo’kan rik’in paab’aal, ke’xchap rib’ chiru chixjunil li k’a’ru us; ut jo’ka’in naq kiwan toj reetal lix k’ulunik li Kristo.
Ut chirix naq kichal a’an, eb’ li winq ke’kole’ ajwi’ xb’aan xpaab’ankil lix k’ab’a’; ut xb’aan li paab’aal, ke’ok choq’ ralal li Dios.
Ut jo’ chanru naq ch’olch’o ru naq yo’yo li Kristo, a’an kixye li aatin a’in reheb’ li qayuwa’; kixye: aYalaq k’a’ru teetz’aama chiru li Yuwa’b’ej sa’ lin k’ab’a’, li us, rik’in paab’aal, chi nekepaab’ naq texk’uluq, k’ehomaq reetal, taab’aanumanq eere.
Jo’kan ut, ex was wiitz’in raarookex inb’aan, ma xe’oso’ tab’i’ li asachb’a-ch’oolej xb’aan naq kitaqe’ li Kristo sa’ choxa, ut kik’ojla sa’ xnim uq’ li Dios, re bxk’ulb’al rik’in li Yuwa’b’ej li k’a’ru xk’ulub’ chirix li uxtaan, li naruxtaanaheb’ wi’ li ralal xk’ajoleb’ li winq?
Xb’aan naq a’an xsume ru li rajom li chaq’rab’, ut nareechani chixjunileb’ li neke’paab’ank re; ut eb’ li neke’paab’ank re, ate’jiloq rik’in chixjunil li k’a’ru us; jo’kan naq a’an bna’aatinak re xb’aanunkil ruuchileb’ li ralal xk’ajoleb’ li winq; ut a’an nawan chi junelik sa’ li choxa.
Ut rik’in naq xb’aanu a’in, ex was wiitz’in raarookex inb’aan, ma xe’oso’ tab’i’ li sachb’a-ch’oolej?
K’ehomaq reetal ninye eere, Ink’a’, chi moko ke’xkanab’ li anjel k’anjelak chiruheb’ li ralal xk’ajoleb’ li winq.
Xb’aan naq k’ehomaq reetal, eb’ a’an wankeb’ rub’el xwankil a’an, re te’k’anjelaq jo’ chanru raatin lix taqlahom, ut neke’xk’ut rib’ chiruheb’ li kaweb’ xpaab’aal ut xaqxookeb’ xk’a’uxl sa’ li jar k’utunik chi choxahilal.
Ut li ropiis lix k’anjeleb’, a’an xb’oqb’aleb’ li winq sa’ li jalb’a-k’a’uxlej, ut xtz’aqob’resinkil ru ut xb’aanunkil li k’anjel re lix sumwank li Yuwa’b’ej, li kixk’uub’ a’an choq’ reheb’ li ralal xk’ajoleb’ li winq, re xkawresinkil li b’e sa’ xyanqeb’ li ralal xk’ajoleb’ li winq, rik’in xjultikankil li raatin li Kristo, chiruheb’ lix k’uleb’aal li Qaawa’ li sik’b’ileb’ ru, re naq eb’ a’an te’ruuq chixch’olob’ankil xyaalal a’an.
Ut rik’in xb’aanunkil chi jo’kan, li Qaawa’ Dios naxkawresi jun b’e re naq li rela’eb’ li winq te’ruuq achixpaab’ankil li Kristo, re naq li Santil Musiq’ej taaruuq taawanq xna’aj sa’ xch’ooleb’, jo’ chanru xwankilal; ut chi jo’ka’in naxk’e chi uxmank li Yuwa’b’ej, li sumwank li kixk’uub’ choq’ reheb’ li ralal xk’ajoleb’ li winq.
Ut li Kristo kixye: aWi tineepaab’, taawanq eewankil chixb’aanunkil yalaq k’a’ru li baajel ru choq’ we laa’in.
Ut a’an kixye: aChejal eek’a’uxl chejunilex xmaril li ruchich’och’, ut chalqex wik’in, ut chikub’eeq eeha’ sa’ lin k’ab’a’, ut chineepaab’, re taaruuq texkole’q.
Ut anajwan, ex was wiitz’in raarookex inb’aan, wi jo’ka’in wan, naq yaal li k’a’aq re ru a’in li kinye eere, ut li Dios tixk’ut cheru, rik’in awankilal ut nimla loq’al sa’ roso’jik li bkutan, naq yaal ajwi’, ut wi yaal a’an, ma x’oso’ tab’i’ xkutankil li sachb’a-ch’oolej?
Malaj ut ke’raqe’ li anjel chixk’utb’al rib’ chiruheb’ li ralal xk’ajoleb’ li winq?
Malaj ut ma axram tab’i’ a’an xwankil li Santil Musiq’ej chiruheb’?
Ma tixb’aanu tab’i’ ut, chiru jo’ najtil taawanq li kutan, malaj taawanq chi xaqxo li ruchich’och’, malaj taawanq junaq winq chiru lix b’een re taakole’q?
K’ehomaq reetal ninye eere, Ink’a’, xb’aan naq xb’aan li paab’aal naq neke’k’anjelaman li asachb’a-ch’oolej, ut xb’aan li paab’aal naq eb’ li anjel neke’xk’ut rib’ ut neke’k’anjelak chiruheb’ li winq; jo’kan ut, wi oso’jenaq li k’a’aq re ru a’in, rahilal chiwanq sa’ xb’eeneb’ li ralal xk’ajoleb’ li winq, xb’aan naq a’an xb’aan bxmaak’a’il li paab’aal, ut maak’a’ chik xyaalal chixjunil.
Xb’aan naq maajun winq naru chi kole’k, jo’ chanru li raatin li Kristo, ka’ajwi’ wi te’xpaab’ lix k’ab’a’; jo’kan ut, wi oso’jenaq li k’a’aq re ru a’in, oso’jenaq ajwi’ li paab’aal; ut ra chik lix wanjik li winq, xb’aan naq wankeb’ chanchan naq maajun tojb’al-ix ki’uxman.
A’b’an k’ehomaq reetal, ex was wiitz’in raarookex inb’aan, chaab’il wi’chik li nink’oxla cherix laa’ex, xb’aan naq nink’oxla naq wan eepaab’aal chirix li Kristo, sa’ xk’ab’a’ eetuulanil; xb’aan naq wi ta maak’a’ eepaab’aal chirix, rik’in a’an moko aeek’ulub’ ta re texk’ehe’q sa’ ajl sa’ xyanq li tenamit re lix iglees.
Ut jo’kan wi’chik, ex was wiitz’in raarookex inb’aan, nawaj eeraatinankil chirix li ayo’onink.
Chan ru naru neketaw li paab’aal, wi maak’a’ eeyo’onihom?
Ut k’a’ru li ateeyo’oni?
K’ehomaq reetal, ninye eere naq bteeyo’oni sa’ xk’ab’a’ lix tojb’al rix li maak xb’aan li Kristo ut lix wankil lix waklijik chi yo’yo, naq texwaklesiiq sa’ li cyu’am chi junelik, ut a’in xb’aan eepaab’aal chirix a’an, jo’ chanru li yeechi’inb’il.
Jo’kan ut, wi jun winq wan axpaab’aal, btento taawanq xyo’onihom; xb’aan naq wi maak’a’ li paab’aal ink’a’ naru nawan li yo’onink.
Ut jo’kan wi’chik, k’ehomaq reetal, ninye eere naq ink’a’ naru nawan xpaab’aal ut xyo’onihom, ka’ajwi’ wi atuulan, ut kub’enaq xch’ool.
Wi ta jo’kan, maak’a’ xyaalal lix apaab’aal ut lix yo’onihom, xb’aan naq maajun k’ulub’anb’il chiru li Dios, ka’ajwi’ li tuulan ut kub’enaq xch’ool; ut wi junaq winq tuulan ut kub’enaq xch’ool, ut bnaxch’olob’ rik’in xwankil li Santil Musiq’ej naq li Jesus a’an li Kristo, tento taawanq ajwi’ li rahok rik’in; xb’aan naq wi maak’a’ li rahok rik’in, a’an maak’a’ na’ok wi’; jo’kan naq tento taawanq rahok rik’in.
Ut li arahok najt na’oyb’enin, ut chaab’il xch’ool, ut bink’a’ nakaqalin, ut ink’a’ nimob’resinb’il rib’, ink’a’ naxsik’ li k’a’ru re, ink’a’ sa’ junpaat najosq’o’, maajun maa’usilal naxk’oxla, ut moko nasaho’ ta xch’ool rik’in li maa’usilal; rik’in b’an li yaal nasaho’ xch’ool, chixjunil naxkuy, chixjunil naxpaab’, chixjunil naxyo’oni, chixjunil naxkuy xnumsinkil.
Jo’kan ut, ex was wiitz’in raarookex inb’aan, wi maak’a’ li rahok eerik’in, maak’a’ nekex’ok wi’, xb’aan naq li rahok maajo’q’e na’oso’.
Jo’kan ut, chexjiloq rik’in li rahok, a’an li q’axal nim wi’chik chiru chixjunil, xb’aan naq chixjunil li k’a’aq re ru tento taa’oso’q— A’b’anan li atz’aqal rahok a’an li saq ruhil brahok narahok wi’ li Kristo, ut junelik nawan; ut ani natawman chi wank rik’in sa’ roso’jik li kutan, usaq choq’ re a’an.
Jo’kan ut, ex was wiitz’in raarookex inb’aan, atijonqex chiru li Yuwa’b’ej chi anchal xmetz’ew eech’ool, re texnujaq rik’in li rahok a’in, li naxk’e sa’ xb’eeneb’ chixjunil li tz’aqal bneke’taaqenk re li Jesukristo, li Ralal, re naq taaruuq tex’ok choq’ ralal li Dios; re naq jo’q’e tixk’ut rib’ ctoowanq chanchan a’an, xb’aan naq taqil a’an jo’ chanru naq wan; re taawanq qik’in li yo’onihom a’in; re dtaasaqob’resiiq qu jo’ chanru ajwi’ naq saq ru a’an.
Amen.
 Jun hu kixtz’iib’a laj Mormon alin yuwa’ wik’in laa’in, aj Moroni; ut kitz’iib’aman wik’in ka’ch’in chik chirix inb’oqb’al sa’ li k’anjel.
Ut jo’ka’in kixtz’iib’a we; kixye: At walal Moroni, raarookat inb’aan, nasaho’ inch’ool chi numtajenaq naq laa Qaawa’ Jesukristo wan chak’oxlankil, ut katxb’oq sa’ xk’anjelil, ut sa’ lix santil k’anjel.
Laa’in nakatink’oxla junelik sa’ lin tij, ut rajlal nintijok chiru li Dios Yuwa’b’ej sa’ lix k’ab’a’ lix Santil Alal Jesus, naq a’an, rik’in lix achaab’ilal ut brusilal li maak’a’ roso’jik, tatxk’uula rik’in xkuyb’al xpaab’ankil lix k’ab’a’ toj sa’ roso’jik.
Ut anajwan, at walal, nakatwaatina chirix li k’a’ru naraho’ wi’ inch’ool chi numtajenaq, xb’aan naq naraho’ inch’ool naq taawakliiq li awech’ink-ib’ sa’ eeyanq.
Xb’aan naq wi yaal li xintzol, wanjenaq li wech’ink-ib’ sa’ eeyanq chirix xkub’sinkil xha’eb’ lee kok’al li toj ka’ch’ineb’ xyu’am.
Anajwan ut, at walal, nawaj naq texk’anjelaq chi yalb’il eeq’e, re naq li nimla sachk a’in taa’isiiq chaq sa’ eeyanq; xb’aan naq xb’aan a’in naq xintz’iib’a li hu a’in.
Xb’aan naq sa’ junpaat chirix naq kintzol li k’a’aq re ru a’in cherix, kinpatz’ok re li Qaawa’ chirix li na’leb’ a’an.
Ut li araatin li Qaawa’ kichal wik’in xb’aan lix wankil li Santil Musiq’ej, ut kixye: Ab’ihomaq li raatin li Kristo, laj Tojol eerix, lee Qaawa’ ut lee Dios.
K’e reetal, kinchal sa’ li ruchich’och’ moko re ta xb’oqb’al li tiikeb’ xch’ool, a’b’an eb’ laj maak re te’xjal xk’a’uxl; li ani akaw moko neke’raj ta ru aj b’anonel; a’eb’ b’an li yaj; jo’kan ut, eb’ li bkok’al li ka’ch’ineb’ xyu’am ckaweb’ rib’, xb’aan naq ink’a’ neke’ru dchixb’aanunkil li maak; jo’kan naq lix majewankil laj eAdan, wik’in laa’in isinb’il chaq sa’ xb’eeneb’, jo’kan naq maak’a’ xwankil sa’ xb’eeneb’; ut li chaq’rab’ chirix fxsetb’al xtz’uumal li tz’ejwalej k’eeb’il xraqik wik’in.
Ut jo’ka’in naq li Santil Musiq’ej kixk’utb’esi li raatin li Dios we; jo’kan ut, at walal raarookat inb’aan, ninnaw naq anchal eetz’unk chiru li Dios, naq teekub’si xha’eb’ li kok’al li ka’ch’ineb’ xyu’am.
K’ehomaq reetal ninye eere naq a’in li k’a’ru teek’ut—li jalb’a-k’a’uxlej ut li kub’iha’ chiruheb’ li atz’aqaleb’ xna’leb’ chi teneb’aak, ut li neke’ru chixb’aanunkil li maak; relik chi yaal, k’utumaq chiruheb’ li na’b’ej ut li yuwa’b’ej naq tento te’xjal xk’a’uxl ut te’kub’eeq xha’, ut te’xtuulanob’resi rib’ chanchaneb’ lix bkok’al, ut te’kole’q chixjunileb’ rochb’eeneb’ lix kok’al.
Ut eb’ lix akok’al ka’ch’ineb’ xyu’am maajun jalb’a-k’a’uxlej neke’raj ru, chi moko li kub’iha’.
K’ehomaq reetal, li kub’iha’ a’an choq’ re li jalb’a-k’a’uxlej, re xtz’aqob’resinkil ru li taqlahom re taa’uxq brisinkil li maak.
A’b’anan eb’ li akok’al yo’yookeb’ rik’in li Kristo, chalen ajwi’ chaq sa’ xk’ojlajik li ruchich’och’; wi ta ink’a’ jo’kan, a’anaq raj li Dios jun Dios moko tiik ta ru xna’leb’, jo’ ajwi’ jun Dios li naxjal rib’, ut aj btihonel ru li winq; xb’aan naq maak’a’jo’ xk’ihaleb’ li kok’al li ke’kam chi moko xk’ulumeb’ ta li kub’iha’!
Jo’kan ut, wi ta ink’a’ taaruuq te’kole’q li kok’al chi maak’a’ li kub’iha’, eb’ a’in tento raj naq xkoheb’ sa’ jun xb’alb’a li maak’a’ roso’jik.
K’ehomaq reetal ninye eere, ani nak’oxlank re naq eb’ li kok’al li ka’ch’ineb’ xyu’am neke’raj ru li kub’iha’, wan sa’ xk’ahil li yot’e’k ut sa’ xb’ak’leb’ li maa’usilal, xb’aan naq maak’a’ axpaab’aal, chi moko xyo’onihom, chi moko xrahom, jo’kan naq wi ta taa’isiiq chaq a’an sa’ xk’oxlankil, tento taakub’eeq sa’ xb’alb’a.
Xb’aan naq xuwajel li maa’usilal xk’oxlankil naq li Dios naxkol jun li kok’al xb’aan li kub’iha’, ut li jun chik tento taa’oso’q xb’aan naq moko xk’ulum ta li kub’iha’.
Rahilal chichalq sa’ xb’eeneb’ li te’po’resinq re lix b’e li Qaawa’ chi jo’ka’in, xb’aan naq eb’ a’an te’oso’q wi ink’a’ neke’xjal xk’a’uxl.
K’e reetal, nin’aatinak rik’in xkawil inch’ool, chi ak’eeb’il inwankil xb’aan li Dios; ut moko ninxuwa ta li taaruuq tixb’aanu li winq; xb’aan naq li tz’aqal brahok cnarisi chixjunil li xiw.
Ut laa’in nujenaqin rik’in li atz’aqal rahok, a’an li rahok li junelik nakana; jo’kan naq chixjunileb’ li kok’al juntaq’eeteb’ choq’ we; jo’kan naq ninraheb’ li bkok’al rik’in jun rahok li tz’aqal re ru; ut juntaq’eeteb’ chixjunileb’, ut neke’tz’aqon sa’ li kolb’a-ib’.
Xb’aan naq ninnaw naq li Dios maawa’ jun Dios li tiib’il ru anihaq chiru, chi moko naxjal rib’; a’an b’an wan chi aink’a’ naru xjalb’al rib’, chalen chaq banchal li junelik q’e kutan toj anchal li junelik q’e kutan chik.
Eb’ li akok’al ka’ch’ineb’ xyu’am ink’a’ neke’ru chixjalb’al xk’a’uxl; jo’kan naq xuwajel maa’usilal xramb’al lix saq ruhil uxtaan li Dios choq’ reheb’, xb’aan naq chixjunileb’ a’an yo’yookeb’ rik’in a’an, xb’aan li bruxtaan.
Ut ani nayehok re naq eb’ li kok’al li ka’ch’ineb’ xyu’am neke’raj ru li kub’iha’ naxtz’eqtaana xyaalal li ruxtaan li Kristo, ut naxk’e chi jo’maajo’ lix atojb’al rix li maak kixb’aanu, ut xwankil li tojb’al-ix xb’aan.
Rahilal sa’ xb’een xkomoneb’ a’an, xb’aan naq tento te’xxuwa ru li kamk, li axb’alb’a, ut jun rahilal li bmaak’a’ roso’jik.
Ninye chi kaw inch’ool; li Dios xtaqlan we.
Ab’ihomaq, ut k’ehomaq eexik rik’in, malaj ut taaxaqliiq a’in chejitb’al sa’ lix craqleb’aal aatin li Kristo.
Xb’aan naq k’ehomaq reetal naq chixjunileb’ li kok’al ayo’yookeb’ rik’in li Kristo, ut jo’kaneb’ ajwi’ li wankeb’ chi maak’a’ li bchaq’rab’ rik’ineb’.
Xb’aan naq lix wankilal li ctojb’al-ix nachal sa’ xb’eeneb’ chixjunil li maak’a’ li chaq’rab’ rik’ineb’; jo’kan ut, ani moko k’eeb’il ta sa’ tojb’a-maak, malaj li ani maajun tojb’a-maak wan sa’ xb’een, ink’a’ naru naxjal xk’a’uxl; ut re xkomon a’an maak’a’ na’ok wi’ li kub’iha’— A’an b’an eetz’unk chiru li Dios, xtz’eqtaanankil xyaalal li ruxtaan li Kristo ut lix wankil lix Loq’laj Musiq’, ut xkanab’ankil eerib’ chiru li akamenaqil k’anjel.
K’e reetal, at walal, ink’a’ raj tento taawanq li na’leb’ a’in; xb’aan naq li ajalb’a-k’a’uxlej, a’an choq’ reheb’ li wankeb’ rub’el tojb’a-maak, ut wankeb’ rub’el xmajewahom jun li q’etb’il chaq’rab’.
Ut li xb’een ruuchinihom li ajalb’a-k’a’uxlej a’an li bkub’iha’; ut li kub’iha’ nachal xb’aan li paab’aal choq’ re xtz’aqob’resinkil ru li taqlahom; ut lix tz’aqob’resinkil ru li taqlahom naxk’am chaq li crisinkil li maak; Ut li risinkil li maak naxk’am chaq li atuulanil, ut li kub’enaqil ch’oolej; ut sa’ xk’ab’a’ li tuulanil ut li kub’enaqil ch’oolej nachal li ula’aniik xb’aan li bSantil Musiq’ej, ut a’ cK’ojob’anel Ch’oolej a’an nanujob’resink rik’in dyo’onink ut tz’aqal erahok, ut a’ rahok a’an nakana rik’in fxyalb’aleb’ xq’e chi gtijok, toj reetal naq taachalq li roso’jik, naq chixjunileb’ laj hsantil paab’anel te’wanq rik’in li Dios.
K’e reetal, at walal, tintz’iib’aq wi’chik aawik’in wi ink’a’ ninxik sa’ junpaat chixpleetinkileb’ laj Lamanita.
K’e reetal, lix aq’etq’etil li tenamit a’in, malaj lix tenamiteb’ laj Nefita, ak xk’am chaq lix sachlijikeb’ wi ink’a’ neke’xjal xk’a’uxleb’.
Chattijoq chirixeb’, at walal, re naq taaruuq taachalq li jalb’a-k’a’uxlej rik’ineb’.
A’b’an k’e reetal, ninxuwa maare anchal li Musiq’ej xkanab’ axyalb’al xq’e rik’ineb’; ut sa’ li jun raqal chi ch’och’ a’in yookeb’ ajwi’ chixsik’b’al xt’anb’al chixjunil li wankilal li nachal chaq rik’in li Dios ut li k’eeb’il xb’aan; ut yookeb’ bchixtz’eqtaanankil xyaalal li Santil Musiq’ej.
Ut chirix xtz’eqtaanankil xkomon xnimal a’ na’leb’ a’in, at walal, sa’ junpaat tento te’oso’q, re taatz’aqloq ru li profeetil aatin li yeeb’il chaq xb’aaneb’ li profeet, jo’ ajwi’ li raatin tz’aqal li qaKolonel.
Inwan, at walal, toj reetal naq tintz’iib’aq aawik’in, malaj tatink’ul wi’chik.
Amen.
 At walal raarookat inb’aan, nintz’iib’ak wi’chik aawik’in re taaruuq taanaw naq toj yo’yookin; a’b’an nintz’iib’ak ka’ch’inaq chirix li k’a’ru narahob’tesin ch’oolej.
Xb’aan naq k’e reetal, wanjenaqin sa’ jun rahil pleet rik’ineb’ laj Lamanita, sa’ li ink’a’ wi’ koonumta; ut laj Arjeantus t’anenaq chaq xb’aan li yok’leb’ ch’iich’, ut jo’kan ajwi’ laj Luram ut laj Emron; relik chi yaal, ut nim xk’ihaleb’ li qasik’b’il ru winq li ke’sach chiqu.
Ut anajwan k’e reetal, at walal, ninxuwa maare anchal eb’ laj Lamanita te’xsach li tenamit a’in; xb’aan naq ink’a’ neke’xjal xk’a’uxl, ut laj Satanas nareek’asiheb’ rajlal chi josq’o’k chirib’ileb’ rib’.
K’e reetal, yookin chi k’anjelak rajlal rik’ineb’; ut naq ninye li raatin li Dios rik’in akawil aatin neke’siksot ut neke’josq’o’ wik’in; ut naq moko kaw ta li waatin neke’xkawob’resi li raameb’ rik’in; jo’kan ut, ninxuwa maare anchal lix Musiq’ li Qaawa’ xkanab’ bxyalb’al xq’e rik’ineb’.
Xb’aan naq q’axal naq neke’josq’o’, jo’kan naq chanchan chiwu naq maak’a’eb’ xxiw chiru li kamk; ut xsach chiruheb’ li rahok chirib’ileb’ rib’; ut rajlal aneke’rataw li kik’ ut eeqajunk.
Ut anajwan, at walal raarookat inb’aan, us ta kawujenaqeb’, achiqayal qaq’e chi k’anjelak, xb’aan naq wi ta taqakanab’ bk’anjelak, took’ame’q raj rub’el tojb’a-maak; xb’aan naq wan jun k’anjel chiqab’aanu naq wanko choq’ muheb’aal ch’och’ a’in, re taaruuq toonumtaaq sa’ xb’een laj xik’ ilonel re chixjunil li tiikilal, ut taqahiltesi li qaam sa’ li rawa’b’ejihom li Dios.
Ut anajwan nintz’iib’ak ka’ch’inaq chirix li rahilal ke’xk’ul li tenamit a’in.
Xb’aan naq jo’ chanru k’eeb’il chinnaw xb’aan laj Amoron, k’e reetal, eb’ laj Lamanita ke’xchap k’iila preex, li ke’xk’am chaq sa’ li najt xteramil kab’l Xerritzah; ut ke’wan winq, ixq, ut kok’al.
Ut lix b’eelomeb’ ut xyuwa’eb’ li ixq ut kok’al a’an ke’xkamsi; ut neke’xk’e li ixq che’xtiw lix tib’eleb’ lix b’eelomeb’, ut li kok’al che’xtiw xtib’eleb’ lix yuwa’eb’; ut maak’a’ li ha’, yal ka’ch’in ajwi’, li neke’xk’e reheb’.
Ut us ta nim li tz’eqb’eetalil a’in reheb’ laj Lamanita, moko naxq’ax ta li reheb’ li qatenamit aran Moriantum.
Xb’aan naq k’e reetal, naab’al reheb’ lix rab’ineb’ laj Lamanita ke’xchap choq’ preex; ut chirix xmaq’b’al chiruheb’ li k’a’ru q’axal ajb’il wi’chik ut loq’ wi’chik chiru chixjunil li k’a’aq re ru, a’an li asaqru ch’oolejil ut li bchaab’il yu’amej— Ut chirix naq ke’xb’aanu li na’leb’ a’in, ke’xkamsiheb’ chi q’axal numtajenaq xrahil, ut ke’xrahob’tesi lix tib’eleb’ toj reetal ajwi’ naq ke’kam; ut chirix naq ke’xb’aanu a’in, neke’xk’ux lix tib’eleb’ chanchan li k’iche’ xul, xb’aan xkawileb’ li raam; ut neke’xb’aanu jo’ reetalil lix kawilaleb’ xch’ool.
At walal raarookat inb’aan, chan tab’i’ ru naru jun tenamit jo’ a’in, li maak’a’ sahil wank rik’ineb’— (Ut moko naab’al ta chihab’ numenaq, ut a’aneb’ chaq jun tenamit li ke’wan sa’ sahilal ut sa chaq rilb’aleb’) A’b’anan at walal, chan tab’i’ ru naru jun tenamit jo’ a’in, li neke’xsahila wi’ xch’ool rik’in xk’ihal li tz’eqb’eetalil a’in— Chan tab’i’ ru naru naqak’oxla naq li Dios atixram li ruq’ sa’ raqb’a-aatin sa’ qab’een?
K’e reetal, li waam naxjap re chixyeeb’al: Rahilal sa’ xb’een li tenamit a’in.
Chatchalq sa’ raqb’a-aatin, at Dios, ut chamuq lix maakeb’ ut maa’usilaleb’, ut tz’eqb’eetalileb’, chiru chaq laa wilob’aal!
Ut jo’kan wi’chik, at walal, wankeb’ naab’al li axmalka’an ut eb’ lix ko’eb’ li toj wankeb’ chaq Xerritzah; ut li jun raqal re li tzakemq li ink’a’ ke’xk’am laj Lamanita, k’e reetal, lix teep aj pleet laj Tzenefi ke’xk’am chaq, ut ke’xkanab’eb’ a’an chi b’eenink yalaq b’ar neke’ru re xsik’b’al tzakemq, ut naab’al li tiixil ixq neke’lukta chire li b’e ut neke’kam.
Ut li teep aj pleet li wan wik’in q’un xmetz’ew; ut eb’ li teep aj pleet reheb’ laj Lamanita wankeb’ chiwu, ut wan Xerritzah chirixeb’; ut jo’ k’ihaleb’ li ke’eelelik rik’in li teep aj pleet re laj aAaron, ke’t’ane’ chiru xxuwajelil lix josq’ileb’.
Aay, k’a’jo’ xpo’jikeb’ xna’leb’ lin tenamit!
Wankeb’ chi maak’a’ xtustuukileb’ ut chi maak’a’ ruxtaaneb’.
K’e reetal, yal winqin, ut yal xmetz’ew li winq wan wik’in, ut ink’a’ chik ninru chixk’anjelankil intaqlahom.
Ut eb’ a’an ke’kawu sa’ xtz’eqb’eetalil lix na’leb’eb’, ut numtajenaq xjosq’ileb’ chixjunileb’, maajun neke’xkol xyu’am, chi moko li tiix chi moko li saaj, ut neke’xsahila xch’ool rik’in chixjunil, ka’ajwi’ rik’in li chaab’il ink’a’; ut li rahilal neke’xk’ul li qixqilal ut li qakok’al chiru chixjunil lix b’een li ch’och’ a’in naq’axok re chixjunil; relik chi yaal, li ru’uj aq’ej ink’a’ naru chixyeeb’al, chi moko naru chi tz’iib’amank.
Ut anajwan, at walal, ink’a’ chik nin’aatinak chirix xxik’ob’aalil a’in li yoo chi k’utmank.
K’e reetal, laa’at nakanaw ru lix maa’usilal li tenamit a’in; nakanaw naq maak’a’ xtiikilal xk’a’uxleb’, ut ak numenaq reek’ahomeb’; ut lix maa’usilaleb’ anaxq’ax xmaa’usilaleb’ laj Lamanita.
K’e reetal, at walal, ink’a’ ninru chixch’olob’ankil xchaab’ilaleb’ chiru li Dios, maare anchal tinixsak’.
A’b’an k’e reetal, at walal, ninch’olob’ aachaab’ilal laa’at chiru li Dios, ut nawoyb’eni chiru li Kristo naq laa’at tatkole’q; ut nintz’aama chiru li Dios naq a’an atixkol aayu’am, re taawil xsutq’ijik lix tenamit rik’in a’an, malaj ut lix sachlijikeb’ chi junajwa; xb’aan naq ninnaw naq tento te’oso’q wi ink’a’ bte’xjal xk’a’uxl ut te’sutq’iiq rik’in.
Ut wi neke’oso’, taawanq chanchaneb’ laj Jaredita, xb’aan xxikenaqil lix ch’ooleb’, sa’ axsik’b’al li kik’ ut li beeqajunk.
Ut wi taa’uxq naq te’oso’q, naqanaw naq naab’al reheb’ li qakomon ake’risi rib’ ut ke’q’axon rik’ineb’ laj Lamanita, ut wankeb’ ajwi’ chik li toj te’risi rib’ ut te’q’axonq rik’ineb’; jo’kan ut, chatz’iib’a ka’ch’inaq li k’a’aq re ru, wi taakole’q aayu’am ut tin’oso’q laa’in ut ink’a’ tinwil aawu; a’b’an nawoyb’eni naq sa’ junpaat chik tatwil; xb’aan naq wan li loq’laj tz’iib’anb’il esil wik’in li nawaj bxq’axtesinkil aawe.
At walal, tiikaqat chixpaab’ankil li Kristo; ut li k’a’aq re ru kintz’iib’a mixrahob’tesi aach’ool, ut mi’aalo’ sa’ aach’ool toj sa’ li kamk; li Kristo b’an chiwaklesinq aawe; ut chiwanq li arahilal li kixk’ul ut lix kamik, ut xk’utunik lix tib’el chiruheb’ li qayuwa’, ut li ruxtaan ut xnajtil li royb’enihom, ut xyo’oninkil lix loq’al ut li bjunelik yu’am, sa’ laa ck’a’uxl chi junelik.
Ut li rusilal li Dios Yuwa’b’ej, li wan xk’ojarib’aal chi taqenaq sa’ li choxa, ut li Qaawa’ Jesukristo, li k’ojk’o sa’ axnim uq’ lix wankilal, toj reetal naq chixjunil li k’a’aq re ru taa’ok rub’el xwankil, chiwanq ut chikanaaq aawik’in chi junelik.
Amen.
 Ut anajwan maajun chik wech’ok-ib’ kiwan sa’ chixjunil li ach’och’ Tzarahemla, sa’ xyanqeb’ chixjunil li tenamit li wankeb’ rub’el xwankil li rey aj Benjamin, jo’kan naq li rey aj Benjamin kiwan rajlal sa’ tuqtuukilal chiru chixjunil li rela’ lix kutan.
Ut kik’ulman naq ke’wan oxib’ li ralal; ut kixk’e choq’ xk’ab’a’eb’ aj Mosiah, ut aj Helorum, ut aj Helaman.
Ut kixk’e naq ate’tzole’q sa’ chixjunil li braatinob’aaleb’ lix yuwa’ a’an, re naq chi jo’kan te’ok choq’ winq xtawomeb’ xna’leb’; ut re naq te’ruuq chixnawb’al chirixeb’ li profeetil aatin li yeeb’il chaq rik’in xtz’uumaleb’ re lix yuwa’eb’, li q’axtesinb’il chaq reheb’ xb’aan li ruq’ li Qaawa’.
Ut kixtzoleb’ ajwi’ chirixeb’ li tz’iib’anb’il esil li wankeb’ chi tz’iib’anb’il chiruheb’ li perel ch’iich’ bronce, kixye: Ex walal, nawaj raj naq chijultiko’q eere naq wi ta moko wankeb’ ta li aperel ch’iich’ a’in, tz’iib’anb’il wi’ li esil a’in ut eb’ li taqlahom a’in, kiqak’ul raj rahilal chi bmaak’a’ qanawom, sa’ ajwi’ li kutan a’in, chi ink’a’ raj qanawom lix muqmuukil na’leb’ li Dios.
Xb’aan naq ink’a’ raj kiru naq li qayuwa’, aj Lehi, kijultiko’ ta raj re chixjunil li k’a’aq re ru a’in, re tixk’ut chiruheb’ li ralal, ka’ajwi’ wi tenq’anb’il xb’aaneb’ li perel ch’iich’ a’in; xb’aan naq rik’in naq tzolb’il sa’ li araatinob’aaleb’ laj Egipcio, chi jo’kan kiru chirilb’al li na’leb’ a’in tz’iib’anb’il, ut chixk’utb’al chiruheb’ li ralal xk’ajol, re naq chi jo’kan eb’ a’an te’xk’ut chiruheb’ li ralal xk’ajoleb’, ut chi jo’kan taatz’aqloq ru lix taqlahom li Dios, toj reetal sa’ li kutan anajwan.
Ninye eere, ex walal, wi ta moko wan ta li k’a’aq re ru a’in, li k’uulanb’il ut akolb’il rix xb’aan li ruq’ li Dios, re naq tooruuq bchirilb’al li tz’iib’anb’il ut chixtawb’al ru chirix lix cmuqmuukil na’leb’, ut taaruuq te’wanq lix taqlahom junelik chiru qilob’aal, naq a’eb’ ajwi’ li qayuwa’ ke’laj raj chi maak’a’eb’ raj xpaab’aal, ut laa’o koowan raj jo’eb’ li qas qiitz’in aj Lamanita, li maak’a’ neke’xnaw chirix li k’a’aq re ru a’in, malaj ut ink’a’ ajwi’ neke’xpaab’ naq k’utb’il chiruheb’, sa’ xk’a’b’a’ li dna’leb’ kanab’anb’il chaq xb’aaneb’ lix yuwa’, li moko yaal ta.
Ex walal, nawaj raj naq taajultiko’q eere naq yaaleb’ li yehom a’in, ut jo’kan ajwi’ naq ayaaleb’ li tz’iib’anb’il esil a’in.
Ut k’ehomaq reetal, jo’kan ajwi’ eb’ lix perel ch’iich’ laj Nefi, li wan wi’ lix tz’iib’anb’il esileb’ ut lix yehomeb’ li qayuwa’ chalen chaq relikeb’ chaq Jerusalen toj anajwan, ut yaaleb’ ajwi’ a’an; ut naru naqanaw lix yaalalileb’ xb’aan naq wankeb’ chiru li qilob’aal.
Ut anajwan, ex walal, nawaj raj naq taajultiko’q eere axtz’ilb’aleb’ rix chi yalb’il eeq’e, re naq teek’ul eechaab’ilal rik’in, ut nawaj raj naq bteepaab’ lix taqlahom li Dios, re naq ctex’usaaq sa’ li ch’och’ jo’ chanru lix dyeechi’ihom li Qaawa’ reheb’ li qayuwa’.
Ut naab’al chik li k’a’aq re ru kixk’ut li rey aj Benjamin chiruheb’ li ralal, li moko tz’iib’anb’il ta sa’ li hu a’in.
Ut kik’ulman chirix naq li rey aj Benjamin kixk’e xraqik xtzolb’aleb’ li ralal, naq kitix, ut kiril naq sa’ junpaat chik taaxik chiru li b’e naxik wi’ chixjunil li ruchich’och’; jo’kan ut, kixk’oxla naq aajel ru naq tixq’axtesi li awa’b’ejihom sa’ xb’een jun reheb’ li ralal.
Jo’kan ut, kixtaqla xk’amb’al laj Mosiah chiru; ut a’aneb’ a’in li aatin li kiraatina wi’, kixye: At walal nawaj naq chataqla xjek’inkil jun li aatin chiru chixjunil li ch’och’ a’in sa’ xyanq chixjunil li tenamit a’in, malaj lix atenamit laj Tzarahemla, ut lix tenamit laj Mosiah, li neke’wan sa’ li ch’och’, re naq chi jo’kan te’ch’utub’aaq sa’ junajil; xb’aan naq sa’ li kutan wulaj tinch’olob’ re lin tenamit rik’in tz’aqal lix tz’uumal we naq laa’at chik jun li brey ut aj taqlanel sa’ xb’een li tenamit a’in, li kixk’e chaq qe li Qaawa’ qaDios.
Ut jo’kan ajwi’, tink’e re li tenamit a’in jun li ak’ab’a’ej, re naq chi jo’kan te’nawe’q ru sa’ xb’eeneb’ chixjunil li tenamit li kixk’am chaq li Qaawa’ Dios sa’ li ch’och’ Jerusalen; ut a’in ninb’aanu xb’aan naq a’aneb’ jun tenamit yalyookeb’ xq’e sa’ xpaab’ankil lix taqlahom li Qaawa’.
Ut nink’e reheb’ jun li k’ab’a’ej li maajo’q’e taasachmanq reetalil, ka’ajwi’ ma xb’aan aq’etok aatin.
Relik chi yaal, ut ninye ajwi’ aawe, naq wi ta li tenamit a’in li q’axal usilanb’il xb’aan li Qaawa’ te’t’ane’q sa’ li aq’etok aatin, ut te’ok choq’ jun tenamit aj maak ut aj muxul sumsu, li Qaawa’ tixq’axtesiheb’, re naq chi jo’kan bq’unaqeb’ xmetz’ew chanchaneb’ li ras riitz’in; ut ink’a’ chik ctixkoleb’ rix rik’in lix wankilal maak’a’ xjuntaq’eetankil ut sachol ch’oolej, jo’ chanru naq kixkoleb’ rix li qayuwa’ toj anajwan.
Xb’aan naq ninye aawe, naq wi ta ink’a’ kixye’ li ruq’ sa’ xkolb’aleb’ rix li qayuwa’, ch’olch’o naq ke’t’ane’ raj sa’ ruq’eb’ laj Lamanita, ut ke’ok raj choq’ aj k’ulum re lix kaqaleb’ xch’ool.
Ut kik’ulman naq chirix naq li rey aj Benjamin kixk’e xraqik xyeeb’al a’in re li ralal, naq kixk’e xchaq’rab’inkil chirix chixjunil li k’a’ru na’uxman sa’ li awa’b’ejihom.
Ut jo’kan ajwi’, kixk’e xchaq’rab’inkil chirixeb’ li tz’iib’anb’il esil li wankeb’ chi tz’iib’anb’il chiruheb’ li aperel ch’iich’ bronce, ut jo’kan ajwi’ eb’ lix perel ch’iich’ laj Nefi; ut jo’kan ajwi’ lix byok’leb’ ch’iich’ laj Laban, ut li ct’ort’ookil ch’iich’ malaj b’eresinel ch’iich’, li kixk’ameb’ xb’e li qayuwa’ chiru li yamyookil ch’och’, li kikawresiik xb’aan ruq’ li Qaawa’ re naq chi jo’kan te’k’ame’q xb’e, li junjunq a’ yaal jo’ chanru neke’xk’e xxik ut neke’xyal xq’e chirix.
Jo’kan ut, naq moko tiikeb’ ta chi paab’ank, ink’a’ ke’usa chi moko ke’wan chi chaab’ilo’k sa’ xb’eenikeb’; ake’tiikisiik b’an chi q’ajel-ix, ut ke’xb’oq lix josq’il li Dios sa’ xb’eeneb’, ut xb’aan a’an ke’sak’e’ rik’in we’ej ut rahil ch’a’ajkilal, re reek’asinkileb’ xch’ool sa’ xjultikankil li k’a’ru teneb’anb’il sa’ xb’eeneb’.
Ut anajwan, kik’ulman naq laj Mosiah xko’o ut kixb’aanu jo’ chanru kitaqlaak xb’aan lix yuwa’, ut kixtaqla resil chiruheb’ chixjunil li tenamit li wankeb’ sa’ li ch’och’ Tzarahemla re naq chi jo’kan te’ruuq chixch’utub’ankil rib’, re te’xik sa’ li santil ochoch chirab’inkil li aatin tixye lix yuwa’ reheb’.
 Ut kik’ulman naq koo’ok wi’chik chixxaqab’ankil li awa’b’ejihom ut koo’ok wi’chik chireechaninkil li ch’och’ sa’ tuqtuukilal.
Ut kintaqla xyiib’ankil li k’anjeleb’aal re pleet, li jar paay wan, re naq chi jo’kan te’wanq wik’in k’anjeleb’aal re pleetik choq’ re lin tenamit, royb’eninkil li kutan naq te’taqe’q wi’chik laj Lamanita chixpleetinkil lin tenamit.
Ut kink’ojob’eb’ laj k’aak’alenel chixsutam li ch’och’, re naq ink’a’ te’chalq wi’chik laj Lamanita sa’ qab’een chi maak’a’ sa’ qach’ool ut toohe’xsach; ut chi jo’kan kink’aak’aleheb’ lin tenamit ut lin ketomq, ut kink’e naq ink’a’ te’t’ane’q sa’ ruq’eb’ li xik’ neke’ilok qe.
Ut kik’ulman naq kiqeechani lix ch’och’eb’ li qayuwa’ chiru k’iila chihab’, relik chi yaal, chiru xnumik wiib’ xka’k’aal chihab’.
Ut laa’in kintaqla naq eb’ li winq te’xk’anjela li ch’och’, ut te’raw li k’iila paay chi aiyaj nak’uxman ut k’iila paay li ru che’, li junjunq raqal wan.
Ut kintaqla naq eb’ li ixq te’b’aqoq k’aam, ut te’xyal xq’e, ut te’k’anjelaq, ut te’xk’anjela li k’iila paay chi chaab’il q’unal t’ikr, relik chi yaal, ut li junjunq paay wan chi at’ikr, re naq taqatz’ap li qat’ust’uukilal; ut chi jo’kan koo’usa sa’ li ch’och’—jo’kan naq ink’a’ kixkanab’ wank qatuqtuukilal chiru xnumik wiib’ xka’k’aal chihab’.
Ut kik’ulman naq kikam li rey aj aLaman, ut li ralal ki’ok chi awa’b’ejink sa’ xna’aj.
Ut a’an ki’ok chireek’asinkileb’ lix tenamit re te’xpo’resi xch’ool rik’in lin tenamit; jo’kan naq ke’ok chixkawresinkil rib’ choq’ re li pleet, re tole’taqe’q chixpleetinkil lin tenamit.
A’b’anan laa’in kintaqlaheb’ chaq laj muqmuukil k’ehol eetal chixsutam li ch’och’ aXemlon, re tink’e reetal lix kawresihomeb’ wi’ rib’, re naq tink’uub’ xkolb’al qib’ chiruheb’, re naq ink’a’ te’chalq sa’ xb’een lin tenamit ut te’xsacheb’.
Ut kik’ulman naq kole’taqe’q sa’ xb’een li ch’och’ Xilom sa’ xnim li saq’e, rik’in lix teepeb’ li k’i rajlankileb’, a’eb’ li winq akawresinb’ileb’ rik’in broq tzimaj, ut rik’in tzimaj, ut rik’in yok’leb’ ch’iich’, ut rik’in k’onk’ookil ch’iich’, ut rik’in pek, ut rik’in jok’; ut ke’wan xjolom chi joob’ileb’ jo’kan naq t’ust’uukeb’; ut tiqtookeb’ rik’in jun li tz’um lanb’il chixyiitoqeb’.
Ut kik’ulman naq kintaqla naq eb’ li ixq ut li kok’al re lin tenamit te’wanq chi muqmu sa’ li yamyookil ch’och’; ut kintaqla ajwi’ naq chixjunileb’ lin tiixil winq li te’ruuq chixk’amb’al li k’anjeleb’aal re pleet, ut jo’kaneb’ ajwi’ lin saaj winq li te’ruuq chixk’amb’al li k’anjeleb’aal re pleet, te’xch’utub’ rib’ re te’xik chixpleetinkileb’ laj Lamanita; ut kinxaqab’eb’ chi tzoltzol, li junjunq chi winq a’ yaal jo’ xchihab’.
Ut kik’ulman naq koxootaqe’q chixpleetinkileb’ laj Lamanita, ut laa’in ajwi’ injunes, sa’ lin tiixilal, koxintaqe’q ajwi’ chixpleetinkileb’ laj Lamanita.
Ut kik’ulman naq koxootaqe’q rik’in lix ametz’ew li Qaawa’ chi pleetik.
Anajwan, eb’ laj Lamanita maak’a’ neke’xnaw chirix li Qaawa’, chi moko chirix xmetz’ew li Qaawa’, jo’kan naq a’ tz’aqal lix kawileb’ li chapchookeb’ wi’.
A’ut a’aneb’ jun tenamit kaweb’ rib’, jo’ chanru xkawileb’ li winq.
A’aneb’ jun tenamit axulo’jenaq, ut josq’, ut aj rahom kik’, neke’xpaab’ li bna’leb’ kanab’anb’il chaq xb’aaneb’ lix yuwa’, a’an a’in—Neke’xpaab’ naq alinasinb’ileb’ chaq sa’ li ch’och’ Jerusalen xmaak lix maa’usilaleb’ lix yuwa’eb’, ut naq maa’usilanb’ileb’ chaq sa’ li yamyookil ch’och’ xb’aaneb’ li riitz’in, ut naq maa’usilanb’ileb’ ajwi’ chaq naq yookeb’ chixq’axb’al li palaw; Ut jo’kan wi’chik, naq ke’maa’usilaak sa’ xch’och’il li axb’een reechanihomeb’, chirix naq ke’xq’ax li palaw, ut chixjunil a’in sa’ xk’ab’a’ naq laj Nefi q’axal tiik wi’chik chixpaab’ankil lix taqlahom li Qaawa’—jo’kan naq a’an busilanb’il xb’aan li Qaawa’, xb’aan naq li Qaawa’ kirab’iheb’ lix tij ut kixsumeheb’ ru, ut kixb’eresi lix xb’eenikeb’ sa’ li yamyookil ch’och’.
Ut eb’ li ras ke’chal xjosq’il rik’in sa’ xk’ab’a’ naq ink’a’ aneke’xtaw ru lix k’anjelahom li Qaawa’; ke’chal ajwi’ bxjosq’il rik’in a’an chiru li ha’ xb’aan naq ke’xkawob’resi li raameb’ chirix li Qaawa’.
Ut jo’kan wi’chik, ke’chal xjosq’il rik’in, chirix naq wulajenaqeb’ chaq sa’ li yeechi’inb’il ch’och’, xb’aan naq ke’xye naq kixmaq’ chaq sa’ ruq’eb’ li ataqlank sa’ xb’een li tenamit; ut ke’xsik’ xkamsinkil.
Ut jo’kan wi’chik, ke’chal xjosq’il rik’in sa’ xk’ab’a’ naq ki’el chaq chiru yamyookil ch’och’ jo’ kixtaqla wi’ li Qaawa’, ut kixk’am li atz’iib’anb’il esil li wan chi tz’iib’anb’il chiruheb’ li perel ch’iich’ bronce, xb’aan naq ke’xye naq a’an bki’elq’ak chiruheb’.
Ut chi jo’kan ke’xtzoleb’ li ralal xk’ajol re naq xik’ te’ril, ut re naq te’xkamsiheb’, ut re naq te’elq’aq chiruheb’ ut te’xpoqleheb’; ut te’xb’aanu chixjunil li naru chiruheb’ re xsachb’aleb’; jo’kan naq chi junajwa xik’ neke’rileb’ li ralal xk’ajol laj Nefi.
Xb’aan ajwi’ a’in naq li rey aj Laman, rik’in xseeb’al lix ch’ool, ut lix k’oxlanb’il t’ikt’i, ut lix chaq’al ru yeechi’ihom, kinixb’alaq’i, re kink’am lin tenamit taqe’q sa’ li ch’och’ a’in, re naq taaruuq te’xsacheb’; relik chi yaal, ut chiru li k’iila chihab’ a’in kiqak’ul rahilal sa’ li ch’och’.
Ut anajwan laa’in, aj Tzeniff, chirix xyeeb’al chixjunil li k’a’aq re ru a’in chiru lin tenamit chirixeb’ laj Lamanita, kinwaklesiheb’ xch’ool re te’xik chi pleetik rik’in xnimaleb’ xmetz’ew, chi xkanab’ahomeb’ rib’ chiru li Qaawa’; jo’kan naq kiqayal qu rik’ineb’ chi xaqxo chiruheb’.
Ut kik’ulman naq kiqalinasiheb’ chaq wi’chik sa’ li qach’och’; ut kiqakamsiheb’ rik’in jun li nimla kamsink, chi q’axal k’iheb’ jo’kan naq ink’a’ kiqak’eheb’ sa’ ajl.
Ut kik’ulman naq koosutq’i wi’chik sa’ qach’och’ laa’o, ut eb’ lin tenamit ke’ok wi’chik chirilb’aleb’ lix ketomq, ut chixk’anjelankil lix ch’och’eb’.
Ut anajwan laa’in, rik’in naq ak tiixin, kinq’axtesi li awa’b’ejihom sa’ xb’een jun reheb’ li walal; jo’kan ut, maak’a’ chik ninye.
Ut li Qaawa’ chi’osob’tesinq taxaq re lin tenamit.
Amen.
 Ut anajwan kik’ulman naq laj Tzeniff kixq’axtesi li awa’b’ejihom sa’ xb’een laj Noe, jun reheb’ li ralal; jo’kan naq laj Noe ki’ok chi awa’b’ejink sa’ xna’aj; ut a’an ink’a’ kib’eek chiru lix b’e lix yuwa’.
Xb’aan naq k’ehomaq reetal, a’an ink’a’ kixpaab’ lix taqlahom li Dios, kib’eek b’an jo’ chanru li ratawom lix ch’ool.
Ut ke’wan naab’al li rixaqil ut axmoosil ixaqil.
Ut bkixk’eheb’ lix tenamit chi maakob’k, ut chixb’aanunkil li k’a’ru yib’ob’aal ru sa’ rilob’aal li Qaawa’.
Relik chi yaal, ut ke’xb’aanu li cyumb’eetak ko’b’eetak ut li k’iila paay chi maa’usilal.
Ut kixteneb’ choq’ tojleb’ li ro’ raqal chixjunil li k’a’ re ru reheb’, li ro’ raqal lix oor ut lix plaat, ut li ro’ raqal lix atziff ut lix kaqi ch’iich’, ut lix ch’iich’ bronce ut lix saq ch’iich’; ut li ro’ raqal lix ketomq nimob’resinb’il xtib’eleb’, ut jo’kan ajwi’ li ro’ raqal chixjunil li riyajeb’ nak’uxman.
Ut chixjunil a’in kixmaq’ re xtenq’ankil rib’, ut eb’ li rixaqil ut lix moosil ixaqil; ut jo’kaneb’ ajwi’ li wankeb’ choq’ aj tij chiru, ut li rixaqileb’ ut lix moosil ixaqileb’ a’an; chi jo’kan kixjal li k’a’ru na’uxman sa’ li awa’b’ejihom.
Xb’aan naq kirisi chixjunileb’ laj tij li xaqab’anb’ileb’ chaq xb’aan lix yuwa’, ut kixxaqab’eb’ li ak’ sa’ xna’ajeb’, a’eb’ xkomoneb’ li taqsinb’ileb’ sa’ xq’etq’etileb’ xch’ool.
Relik chi yaal, ut chi jo’kan ke’tenq’aak sa’ lix q’emaleb’, ut sa’ xloq’oninkil lix pak’b’il dioseb’, ut sa’ li yumb’eetak ko’b’eetak neke’xb’aanu, rik’in li tojleb’ kixteneb’ li rey aj Noe sa’ xb’een lix tenamit; chi jo’kan q’axal ke’k’anjelak li tenamit chixtenq’ankil li maa’usilal.
Relik chi yaal, ut ke’ok ajwi’ choq’ aj loq’onihom pak’b’il dios, xb’aan naq b’alaq’inb’ileb’ xb’aan lix jo’maajo’il ut sahil aatin li rey ut eb’ laj tij; xb’aan naq ke’xye reheb’ k’a’aq re ru nasahob’resink ch’oolej.
Ut kik’ulman naq li rey aj Noe kixyiib’ k’iila kab’l li chaq’aleb’ ru ut paapookeb’ xsa’; ut kixk’e rutz’u’ujinkileb’ rik’in chaq’al ru k’anjel re che’, ut re k’iila paay li k’a’aq re ru terto xtz’aq, re oor, ut re plaat, ut re saq ch’iich’, ut re ch’iich’ bronce, ut re tziff, ut re kaqi ch’iich’; Ut kixyiib’ ajwi’ choq’ re jun rochoch rey paapo xsa’, ut jun li k’ojarib’aal sa’ xyi, chaab’il che’ okenaq chixjunil, ut k’eeb’il rutz’u’ujinkil rik’in oor ut plaat ut k’a’ru terto xtz’aq.
Ut kixtaqla ajwi’ naq eb’ lix k’anjenel te’xk’anjela li k’iila paay chi chaq’al ru k’anjel sa’ xyanqeb’ lix tz’akil li santil ochoch, re chaab’il che’, ut re kaqi ch’iich’, ut re q’an ch’iich’ bronce.
Ut eb’ li k’ojleb’aal li jachb’ileb’ ru choq’ reheb’ li taqenaqil aj tij, li taqenaqeb’ chixb’eeneb’ chixjunil chik li k’ojleb’aal, kixk’e rutz’u’ujinkileb’ rik’in tz’aqal ch’iich’ oor; ut kixtaqla xyiib’ankil jun li helhookil che’ chiruheb’, re naq taaruuq te’ranab’ lix tib’eleb’ ut lix tel sa’ xb’een naq te’xye li b’alaq’il ut jo’maajo’il aatin chiru lix tenamit.
Ut kik’ulman naq kixyiib’ jun li anajt xteramil kab’l nach’ rik’in li santil ochoch; relik chi yaal, jun li kab’l q’axal najt xteram, jo’kan naq kiru chi xaqliik chixb’een ut chirilb’al li ch’och’ Xilom, ut jo’kan ajwi’ li ch’och’ Xemlon, li eechaninb’il xb’aaneb’ laj Lamanita; ut kiru ajwi’ chirilb’al chixjunil li ch’och’ li wan chixsutam.
Ut kik’ulman naq kixtaqla xkab’lankil k’iila kab’l sa’ li ch’och’ Xilom; ut kixtaqla xyiib’ankil jun li najt xteramil kab’l sa’ li tzuul chirix li ch’och’ Xilom sa’ xnim li saq’e, a’an li ke’xmuq wi’ rib’ li ralal xk’ajol laj Nefi sa’ xq’ehil naq ke’eelelik chaq sa’ li ch’och’; ut a’in kixb’aanu rik’in li b’ihomal kixk’ul rik’in xteneb’ankil li tojleb’ sa’ xb’een lix tenamit.
Ut kik’ulman naq kixk’e lix ch’ool chirix lix b’ihomal, ut kixnumsi lix kutan sa’ li xulil wank, rochb’eeneb’ li rixaqil ut lix moosil ixaqil; ut jo’ka’in ajwi’ naq eb’ laj tij chiru ke’xnumsi lix kutan rik’ineb’ li ixq aj yumb’eet.
Ut kik’ulman naq kiraw li awimq uva b’araq sa’ li ch’och’, ut kixyiib’eb’ li yatz’leb’aal uva, ut kixyiib’ li viin chi naab’al; ut chi jo’kan ki’ok choq’ aj auk’unel viin, ut jo’kan ajwi’ lix tenamit.
Ut kik’ulman naq ke’ok laj Lamanita chi chalk sa’ xb’een lix tenamit, sa’ xb’eeneb’ li moko k’iheb’ ta rajlankil, ut chixkamsinkileb’ sa’eb’ lix ch’och’, ut naq yookeb’ chixk’aak’alenkil lix ketomq.
Ut li rey aj Noe kixtaqlaheb’ laj k’aak’alenel chixsutam li ch’och’ re xramb’aleb’ ru; a’b’anan moko tz’aqal ta rajlankileb’ li kixtaqla, ut eb’ laj Lamanita ke’chal sa’ xb’eeneb’ ut ke’xkamsiheb’, ut ke’ralinasi chaq sa’ li ch’och’ naab’al lix ketomqeb’; chi jo’kan ke’ok laj Lamanita chixsachb’aleb’ ut chixk’anjelankil lix kaqaleb’ xch’ool sa’ xb’eeneb’.
Ut kik’ulman naq li rey aj Noe kixtaqlaheb’ lix teep aj pleet chixpleetinkileb’, ut ke’tiikisiik chirix, malaj ut ke’xtiikisiheb’ chiru jarub’aq kutan; jo’kan naq ke’sutq’i chi saheb’ sa’ xch’ool rik’in lix maq’omeb’.
Ut anajwan, sa’ xk’ab’a’ li nimla q’axok-u a’in, ke’taqsiik sa’ xq’etq’etileb’ lix ch’ool, ut ake’xnima rib’ rik’in xmetz’eweb’, ke’xye naq lajeeb’ roxk’aal reheb’ te’ruuq chi xaqliik chiru li jar milatq chi aj Lamanita; ut chi jo’kan ke’xnima rib’, ut ke’saho’ sa’ xch’ool rik’in li kik’, ut xhoyb’al xkik’eleb’ li ras riitz’in, ut a’in xb’aan lix maa’usilal lix rey ut eb’ laj tij reheb’.
Ut kik’ulman naq wan jun li winq sa’ xyanqeb’, laj aAbinadi xk’ab’a’, ut a’an xko’o sa’ xyanqeb’, ut ki’ok chi aatinak jo’ profeet, ut kixye: K’ehomaq reetal, jo’ka’in naxye li Qaawa’, ut jo’ka’in kinixtaqla, kixye, Ayu, ye re li tenamit a’in, jo’ka’in naxye li Qaawa’—Rahilal sa’ xb’een li tenamit a’in, xb’aan naq wilom lix tz’eqb’eetalileb’, ut lix maa’usilaleb’, ut li yumb’eetak ko’b’eetak reheb’; ut wi ink’a’ neke’xjal xk’a’uxl laa’in tinwula’aniheb’ sa’ injosq’il.
Ut wi ink’a’ neke’xjal xk’a’uxl ut neke’sutq’i rik’in li Qaawa’ lix Dios, k’e reetal, laa’in tinq’axtesiheb’ sa’ ruq’eb’ li xik’ neke’ilok reheb’; relik chi yaal, ut te’k’ame’q chi amoosil, ut te’tawasiiq xb’aan ruq’eb’ li xik’ neke’ilok reheb’.
Ut taak’ulmanq naq te’xnaw naq laa’in li Qaawa’ lix Dios, ut laa’in jun Dios aj asowen, ut ninwula’ani lix maa’usilaleb’ lin tenamit.
Ut taak’ulmanq naq wi ink’a’ neke’xjal xk’a’uxl li tenamit a’in ut neke’sutq’i rik’in li Qaawa’ lix Dios, te’k’ame’q chi moosil; ut maajun taakoloq reheb’, ka’aj b’an wi’ li Qaawa’ li Nimajwal Dios.
Relik chi yaal, ut naq te’elajinq chiwu, taak’ulmanq naq atimilaqin chirab’inkil li relajihomeb’; relik chi yaal, ut tinkanab’eb’ re naq te’sak’e’q xb’aaneb’ li xik’ neke’ilok reheb’.
Ut wi ink’a’ neke’xjal xk’a’uxl chi tiqto rik’in q’es ruhil t’ikr ut cha, ut ink’a’ neke’elajin chi anchaleb’ xmetz’ew chiru li Qaawa’ lix Dios, laa’in moko atinwab’i ta lix tijeb’, chi moko teb’inkol chiru lix ch’a’ajkilaleb’; ut jo’ka’in naxye li Qaawa’, ut jo’ka’in naq kinixtaqla.
Anajwan kik’ulman naq chirix naq laj Abinadi kixye li aatin a’in chiruheb’, ke’chal xjosq’il rik’in, ut ke’xsik’ risinkil lix yu’am; a’b’anan li Qaawa’ kixkol chaq sa’ ruq’eb’.
Anajwan ut naq li rey aj Noe kirab’i li aatin kixye chaq laj Abinadi reheb’ li tenamit, kichal ajwi’ xjosq’il; ut kixye: Ani tab’i’ laj Abinadi, naq laa’in ut eb’ lin tenamit taaraqe’q aatin chiqix xb’aan, malaj ut aani tab’i’ li Qaawa’, li taak’amoq sa’ xb’een lin tenamit a’ xninqal ch’a’ajkilal a’in?
Nekexintaqla chixk’amb’al chaq laj Abinadi arin, re taaruuq tinkamsi, xb’aan naq kixye li k’a’aq re ru a’in re taaruuq taareek’asiheb’ lin tenamit chi josq’o’k li jun rik’in li jun chik, ut re xwaklesinkil li wech’ok-ib’ sa’ xyanq lin tenamit; jo’kan naq tinkamsi.
Anajwan eb’ li tenamit amutz’ob’resinb’ileb’ li ru; jo’kan naq bke’xkawob’resi li raameb’ chirix li raatin laj Abinadi, ut chalen sa’ li kutan a’an ke’xsik’ xchapb’al.
Ut li rey aj Noe kixkawob’resi li raam chirix li raatin li Qaawa’, ut ink’a’ kixjal xk’a’uxl chirix lix maa’us aj b’aanuhom.
 Ut kik’ulman naq chirix xnumik wiib’ chihab’ naq kichal laj Abinadi sa’ xyanqeb’ chi jaljo ru li rilob’aal, jo’kan naq ink’a’ ke’xnaw ru, ut ki’ok chi aatinak jo’ profeet sa’ xyanqeb’, ut kixye: Jo’ka’in kinixtaqla li Qaawa’, kixye—At Abinadi, ayu ut aatinan jo’ profeet chiru lin tenamit a’in, xb’aan naq ke’xkawob’resi li raam chirix li waatin; moko ke’xjal ta xk’a’uxleb’ chirix lix maa’us aj b’aanuhomeb’; jo’kan ut, atinwula’aniheb’ sa’ injosq’il, relik chi yaal, sa’ xnimal injosq’il tinwula’aniheb’ sa’eb’ lix maa’usilal ut lix tz’eqb’eetalileb’.
Relik chi yaal, rahilal chiwanq sa’ xb’een li tasal tenamit a’in!
Ut li Qaawa’ kixye we: Ye’ laa wuq’ ut aatinan jo’ profeet, ut chaye: Jo’ka’in naxye li Qaawa’, taak’ulmanq naq li tasal tenamit a’in, sa’ xk’ab’a’ lix maa’usilaleb’, te’k’ame’q chi amoosil, ut te’sak’e’q sa’ bxk’atqeb’ li re; relik chi yaal, ut te’alinasiiq xb’aaneb’ li winq, ut te’kamsiiq, ut eb’ li so’sol rub’el choxa, ut eb’ li tz’i’, relik chi yaal, ut eb’ li k’iche’ xul, te’xk’uxi xtib’eleb’.
Ut taak’ulmanq naq lix ayu’am li rey aj Noe k’eeb’ilaq xtz’aq jo’ jun li aq’ej sa’ jun tiqwal bk’atleb’aal; xb’aan naq a’an tixnaw naq laa’in li Qaawa’.
Ut taak’ulmanq naq laa’in tinsak’ lin tenamit a’in rik’inatq li rahil ch’a’ajkilal; relik chi yaal, rik’in we’ej ut rik’in ayajel; ut tink’eheb’ chi bayaynak chiru chixjunil li kutan.
Relik chi yaal, ut tink’e naq te’wanq li aiiq bak’b’il chirixeb’; ut te’tiikisiiq chi uub’ej chanchan jun li memil b’uur.
Ut taak’ulmanq naq laa’in tintaqla li saqb’ach sa’ xyanqeb’, ut a’an tixsak’eb’; ut te’sak’e’q ajwi’ rik’in li aiq’ nachal sa’ releb’ saq’e; ut eb’ li bkok’ xul te’tub’laaq ajwi’ sa’ xch’och’eb’, ut te’xk’ux li riyajeb’ nak’uxman.
Ut te’sak’e’q rik’in jun li nimla yajel—ut chixjunil a’in tinb’aanu sa’ xk’ab’a’ lix amaa’usilaleb’ ut xtz’eqb’eetalileb’.
Ut taak’ulmanq naq wi ink’a’ neke’xjal xk’a’uxl laa’in ateb’insach chaq chi junajwa chiru lix b’een li ruchich’och’; a’ut te’xkanab’ chirixeb’ jun li btz’iib’anb’il esil, ut tinkol rix a’an choq’ re jalaneb’ chik li tenamit li te’eechaninq re li ch’och’; relik chi yaal, a’in ajwi’ tinb’aanu re naq taaruuq tink’utb’esi lix tz’eqb’eetalil li tenamit a’in chiru jalaneb’ chik chi tenamit.
Ut k’iila k’a’aq re ru kixch’olob’ laj Abinadi jo’ profeet re xjitb’al li tenamit a’in.
Ut kik’ulman naq ke’josq’o’ rik’in; ut ke’xchap ut ke’xk’am chi b’ak’b’o chiru li rey, ut ke’xye re li rey: K’e reetal, xqak’am chaq jun li winq chawu li xyeechi’i jo’ profeet rahilal chirix laa tenamit, ut naxye naq li Dios tixsacheb’.
Ut jo’kan ajwi’ jo’ profeet naxyeechi’i rahilal chirix laa yu’am, ut naxye naq laa yu’am taawanq chanchan junaq aq’ej sa’ jun k’atleb’aal re xam.
Ut jo’kan wi’chik, a’an naxye naq laa’at tatwanq chanchan junaq xtoonal pim, chanchan jun xtoonal li chaqi pim sa’ ch’och’, li nayeq’iik xb’aaneb’ li xul ut natene’ rub’el oqej.
Ut jo’kan wi’chik, naxye naq tatwanq chanchan ratz’um li k’ix, ut naq xq’ano’ chi tz’aqal, wi na’apun li iq’, natiikisiik chiru lix b’een li ch’och’.
Ut naxpak’ rib’ naq a’ li Qaawa’ li xyehok re.
Ut naxye naq taachalq chixjunil a’in sa’ aab’een wi ink’a’ nakajal aak’a’uxl, ut a’in xb’aan laa maa’usilal.
Ut anajwan, at rey, k’a’ru chi nimla maa’usilal xab’aanu, malaj k’a’ru chi ninqi maak xe’xb’aanu laa tenamit, re toojite’q xb’aan li Dios, malaj taaraqe’q aatin chiqix xb’aan li winq a’in?
Ut anajwan, at rey, k’e reetal, laa’o maak’a’ qamaak, ut laa’at, at rey, moko xatmaakob’ ta; jo’kan naq li winq a’in xtik’ti’ik chawix, ut x’aatinak jo’ profeet chi maak’a’ xyaalal.
Ut k’e reetal, kawo laa’o, moko too’ok ta chi moosil, chi moko took’ame’q chi preexil xb’aaneb’ li xik’ neke’ilok qe; relik chi yaal, ut laa’at xat-usa sa’ li ch’och’, ut toj tat-usaaq ajwi’.
K’e reetal, wahi’ li winq, naqaq’axtesi sa’ laa wuq’; naru taab’aanu re jo’ chanru nakak’oxla naq us.
Ut kik’ulman naq li rey aj Noe kixtaqla chi tz’ape’k laj Abinadi sa’ tz’alam; ut kixtaqla naq aeb’ laj tij chiru, te’xch’utub’ rib’ re taawanq sa’ ch’utam rik’ineb’, chirix k’a’ru tento raj tixb’aanu rik’in.
Ut kik’ulman naq eb’ a’an ke’xye re li rey: K’am chaq, re tooruuq chixpatz’b’al li na’leb’ chiru; ut li rey kixtaqla naq taak’ame’q chaq chiruheb’.
Ut ke’ok chixpatz’b’al li na’leb’ re, re naq te’xchap sa’ aatin, re naq chi jo’kan taawanq k’a’ru te’xjit wi’; a’b’anan a’an kixchaq’b’eheb’ chi kaw xch’ool, ut kixxaqab’ rib’ chiru chixjunil lix patz’omeb’, relik chi yaal, sachsookeb’ xch’ool chirix; xb’aan naq a’an kixxaqab’ rib’ chiruheb’ sa’ chixjunil lix patz’omeb’, ut akixsacheb’ xna’leb’ sa’ chixjunil li raatineb’.
Ut kik’ulman naq jun reheb’ kixye re: K’a’ru naraj naxye li aatin li tz’iib’anb’il, ut li k’utb’il xb’aaneb’ chaq li qayuwa’, li naxye: aK’a’jo’ xch’ina-usal chaq chiruheb’ li tzuul li roq a’an li nak’amok re li chaab’il esilal; li napuktesin resil li tuqtuukilal; li naxk’am chaq li chaab’il esilal chirix li chaab’il; li napuktesin resil li kolb’a-ib’; li nayehok re Sion: Laa Dios na’awa’b’ejin; Eb’ laa k’aak’alenel tenamit te’xtaqsi lix yaab’ kuxej; chi junajinb’il xyaab’eb’ xkux te’b’ichanq; xb’aan naq te’ril rik’in ruheb’ naq li Qaawa’ tixk’am chaq wi’chik Sion; Chinumtaq xsahil eech’ool, chexb’ichanq sa’ komonil ex sachenaqil na’ajej re Jerusalen; xb’aan naq li Qaawa’ kixk’ojob’ xch’ool lix tenamit, a’an kixtoj rix Jerusalen; Li Qaawa’ xt’usub’ lix santil atel sa’ rilob’aaleb’ chixjunil li tenamit, ut chixjunileb’ lix maril li ruchich’och’ te’ril lix kolb’a-ib’ li qaDios?
Ut anajwan laj Abinadi kixye reheb’: Ma laa’ex aaj tij, ut nekepak’ xtzolb’al li tenamit a’in, ut xtawb’al ru li musiq’ej re profeetil ch’olob’ank, a’ut nekeraj xnawb’al wik’in k’a’ru naraj naxye li k’a’aq re ru a’in?
Ninye eere, rahilal chichalq sa’ eeb’een xb’aan xpo’b’al ru lix b’e li Qaawa’!
Xb’aan naq wi neketaw ru li k’a’aq re ru a’in ink’a’ xek’ut; jo’kan naq xepo’ ru lix b’e li Qaawa’.
Ink’a’ xek’e eech’ool achixtawb’al xyaalal; jo’kan naq moko wanjenaq ta eena’leb’.
Jo’kan ut, k’a’ru nekek’ut chiru li tenamit a’in?
Ut eb’ a’an ke’xye: Naqak’ut lix chaq’rab’ laj Moises.
Ut jo’kan wi’chik a’an kixye reheb’: Wi nekek’ut lix achaq’rab’ laj Moises k’a’ put naq ink’a’ nekepaab’ laa’ex?
K’a’ut naq nekek’e eech’ool chirix li b’ihomal?
K’a’ut naq nekeb’aanu li bko’b’eetak yumb’eetak ut nekesachle eemetz’ew rik’ineb’ li ixq aj yumb’eet, relik chi yaal, ut nekek’eheb’ li tenamit a’in chixb’aanunkil li maak, toj reetal x’aje’ naq li Qaawa’ kinixtaqla chixch’olob’ankil profeetil aatin sa’ xb’een li tenamit a’in, relik chi yaal, jun li nimla ra sa’ xb’een li tenamit a’in?
Ma ink’a’ nekenaw naq ninye li yaal?
Relik chi yaal, nekenaw naq ninye li yaal; ut tento raj texsiksotq chiru li Dios.
Ut taak’ulmanq naq xb’aaneb’ lee maa’usilal texsak’e’q, xb’aan naq xeye naq nekek’ut lix chaq’rab’ laj Moises.
K’a’ru ut nekenaw chirix lix chaq’rab’ laj Moises?
aMa nachal li kolb’a-ib’ xb’aan lix chaq’rab’ laj Moises?
K’a’ru nekeye laa’ex?
Ut ke’chaq’ok ut ke’xye naq li kolb’a-ib’ xb’aan lix chaq’rab’ laj Moises nachal.
A’b’an anajwan laj Abinadi kixye reheb’: Ninnaw naq wi nekepaab’ lix taqlahom li Dios texkole’q; relik chi yaal, wi nekepaab’eb’ li taqlahom kixq’axtesi li Qaawa’ re laj Moises sa’ li tzuul aSinai, li neke’xye: aLaa’in li Qaawa’ laa Dios, li bx’isink chaq aawe sa’ li ch’och’ Egipto, sa’ rochochil li moosil.
aMaajun chik Dios taawanq aawik’in chiwu laa’in.
Maayiib’ choq’ aawe junaq yiib’anb’il jalam-uuch, chi moko xjalam-uuch k’a’ruhaq wan sa’ choxa taqe’q, chi moko li k’a’aq re ru wan sa’ li ch’och’ taq’a.
Anajwan laj Abinadi kixye reheb’, Ma xeb’aanu chixjunil a’in?
Ninye eere, ink’a’, moko xeb’aanu ta.
Ut ma axetzoleb’ li tenamit a’in re te’xb’aanu chixjunil li k’a’aq re ru a’in?
Ninye eere, ink’a’, moko xeb’aanu ta.
 Relik chi yaal, ma ink’a’ ajwi’ naxye laj Isaias: Ani xpaab’ank re li esil qayehom, ut ani chi aj-u k’utb’esinb’il xtel li Qaawa’?
Xb’aan naq a’an taanimanq chiru jo’ jun xq’unil toonal li che’, ut jo’ jun xe’ na’el chaq sa’ chaqi ch’och’; moko wan ta xxaqalil chi moko xchaq’al ru; ut naq taqil maajun ch’ina-usil wan re taqara.
Xik’ ilb’il ut tz’eqtaananb’il xb’aaneb’ li winq; jun winq re rahil ch’oolejil, ut k’aynaq rik’in li rahil aamej; ut chanchan naq kiqamuq li qilob’aal chiru; xik’ ki’ile’, ut ink’a’ kiqak’e xwankil.
Ch’olch’o naq a’an ax’iiqank re lix brahil qach’ool, ut xk’am xrahil li qaam; a’b’anan kiqak’oxla naq rahob’tesinb’il, sak’b’il xb’aan li Dios, ut tawasinb’il.
A’b’an kitoch’e’ sa’ xk’ab’a’ li aq’etok aatin kiqab’aanu laa’o, kitene’ sa’ xk’ab’a’ li qamaa’usilal; li ch’iilank koowan wi’ sa’ tuqtuukilal kiwan sa’ xb’een a’an; ut rik’in li rapleek kixk’ul a’an, bnokok’irtesiik.
Chiqajunil jo’ akarneer xqasach li qab’e; xikenaqo, sa’ xb’e xb’e li junjunq; ut li Qaawa’ kixk’e sa’ xb’een a’an li qamaa’usilal chiqajunil.
Kirahob’tesiik, ut kitawasiik, a’ut amoko kixte ta xtz’uumal re; k’amb’il sa’ li kamsink jo’ jun saaj bkarneer, ut jo’ jun karneer mem chiruheb’ li neke’b’esok re, chi jo’kan moko kixte ta xtz’uumal re.
Ki’isiik chaq sa’ tz’alam ut sa’ raqleb’ aatin; ut ani taach’olob’anq resil li ralal xk’ajol?
Xb’aan naq ki’isiik chaq sa’ xch’och’eb’ li yo’yo; sa’ xk’ab’a’ li q’etok aatin re lin tenamit kirahob’tesiik.
Ut kixtaw xmuqleb’aal kamenaq rik’ineb’ laj maak, ut rik’ineb’ li ab’ihom sa’ xkamik, xb’aan naq maajun bmaa’usilal kixb’aanu chaq, chi moko kiwan junaq b’alaq’ sa’ xtz’uumal re.
A’b’anan kiwulak chiru li Dios xtenb’al; a’an kixrahob’tesi xch’ool; naq taak’e li raam jo’ mayej choq’ re li maak a’an taaril li ariyajil, tixnajtob’resi ru lix kutan, ut li nasaho’ wi’ xch’ool li Qaawa’ taa’usaaq sa’ ruq’.
Taaril lix tawajik li raam, ut tz’aqalaq xch’ool; rik’in xnawom lin moos tiik xch’ool tixtiikob’resiheb’ ru naab’al; xb’aan naq a’an ataariiqa lix maa’usilaleb’.
Jo’kan naq tinjach jun jachal choq’ re rochb’eeneb’ li xninqaleb’ ru, ut a’an tixjach ru li k’a’ru maq’b’il rochb’een li kaweb’ xmetz’ew, xb’aan naq kixhoy chaq li raam toj reetal naq kikam, ut kik’ehe’ sa’ ajl sa’ xyanqeb’ laj q’etol aatin; ut kixk’am xmaakeb’ naab’al, ut akixb’aanu ruuchileb’ laj q’etol aatin.
 Ut anajwan laj Abinadi kixye reheb’: Tinwaj raj naq teetaw xyaalal naq li aDios ajwi’ taakub’eeq sa’ xyanqeb’ li ralal xk’ajoleb’ li winq, ut btixtojeb’ rix lix tenamit.
Ut rik’in naq anawan sa’ li tz’ejwalej, Ralal li Dios taayeemanq re; ut rik’in naq xkub’si li tz’ejwalej rub’el rajom li bYuwa’b’ej, xb’aan naq a’an li Yuwa’b’ej ut li K’ajolb’ej— Li Yuwa’b’ej, arik’in naq bxsihaak chaq rik’in xwankil li Dios; ut li K’ajolb’ej, sa’ xk’ab’a’ li tz’ejwalej; chi jo’kan na’ok choq’ Yuwa’b’ej ut K’ajolb’ej— Ut a’aneb’ ajunaj chi Dios; relik chi yaal, tz’aqal lix bJunelik cYuwa’il li choxa ut li ch’och’.
Ut chi jo’kan li tz’ejwalej li k’eeb’il rub’el xwankil li Musiq’ej, malaj li K’ajolb’ej rub’el xwankil li Yuwa’b’ej, rik’in naq a’an junaj chi Dios, anaxnumsi li aaleek, ut moko naxq’axtesi ta rib’ chiru li aaleek, naxkanab’ b’an rib’ chi eetz’uuk, ut chi brapleek, ut chi isiik chaq, ut chi ctz’eqtaanaak xb’aan lix tenamit.
Ut chirix chixjunil a’in, chirix xk’anjelankil k’iila xninqal ru sachb’a-ch’oolej sa’ xyanqeb’ li ralal xk’ajoleb’ li winq, taak’ame’q, relik chi yaal, ajo’ chanru ajwi’ kixye laj Isaias, jo’ jun li karner mem chiruheb’ li neke’b’esok re, chi jo’kan bmoko kixte ta xtz’uumal re.
Relik chi yaal, chi jo’kan ajwi’ taak’ame’q a’an, ataak’ehe’q chiru krus, ut taakamsiiq, chi k’eeb’il li tz’ejwalej rub’el xwankil ajwi’ li kamk, chi sub’b’il li brajom li K’ajolb’ej sa’ li rajom li Yuwa’b’ej.
Ut chi jo’kan li Dios naxtoq lix ab’ak’leb’ li kamk, chirix bxq’axb’al ru li kamk; ut xk’ehom re li K’ajolb’ej xwankil re cxb’aanunkil ruuchileb’ li ralal xk’ajoleb’ li winq— Chi ak taqenaq sa’ choxa, ut wan li uxtaan chixsa’ xch’ool, chi nujenaq rik’in xtoq’ob’ankileb’ ru li ralal xk’ajoleb’ li winq, chi xaqxo a’an chiruheb’ b’ar taachalq wi’ li raqb’a-aatin, chi ak xtoqom lix b’ak’leb’ li kamk, chi xk’ulum sa’ axb’een lix maa’usilaleb’ ut li q’etok aatin reheb’, chi ak xtojomeb’ rix, ut ak bxk’ehom li elajinb’il xb’aan li tiik ruhil na’leb’.
Ut anajwan ninye eere, ani taach’olob’anq resil li ralal xk’ajol?
K’ehomaq reetal, naq ak k’eeb’il li raam jo’ mayej choq’ re li maak a’an taarileb’ li ariyajil.
Ut anajwan k’a’ru nekeye?
Anihaqeb’ ut li riyajil a’an?
K’ehomaq reetal ninye eere, naq yalaq ani li x’ab’ink re li raatineb’ li aprofeet, relik chi yaal, chixjunileb’ li santil profeet, li ke’yehok profeetil aatin chirix lix k’ulunik li Qaawa’—ninye eere, naq chixjunileb’ li xe’ab’ink re li raatineb’, ut xe’xpaab’ naq li Qaawa’ tixtoj rix lix tenamit, ut xe’ilok chi uub’ej toj sa’ li kutan a’an re te’isiiq lix maakeb’; ninye eere, naq a’aneb’ a’in li riyajil, malaj ut a’aneb’ aj eechanihom re li brawa’b’ejihom li Dios.
Xb’aan naq a’aneb’ a’in li aiiqanb’ileb’ xmaak xb’aan a’an; a’aneb’ li ani aj-e kikam wi’, re xtojb’aleb’ rix chiru li q’etok aatin ke’xb’aanu.
Anajwan ut, ma maawa’eb’ a’an li riyajil?
Relik chi yaal, ut ma maawa’eb’ b’i’ li profeet, li junjunq li xtehok re xtz’uumal re re aatinak jo’ profeet, li ink’a’ xt’ane’ sa’ li q’etok aatin, ninye ut chixjunileb’ li santil profeet chalen chaq naq kitikla li ruchich’och’?
Ninye eere naq a’aneb’ li riyajil.
Ut a’aneb’ a’in li axe’puktesin resil li tuqtuukilal, li xe’k’amok chaq li chaab’il esilal chirix li chaab’il, li xe’puktesin resil li kolb’a-ib’, ut ke’xye re Sion, Laa Dios na’awa’b’ejin!
Ut aay, k’a’jo’ xch’ina-usileb’ chaq chiruheb’ li tzuul li roqeb’!
Ut jo’kan wi’chik, k’a’jo’ xch’ina-usil chaq chiruheb’ li tzuul li roqeb’ a’an li toj yookeb’ chixpuktesinkil resil li tuqtuukilal!
Ut jo’kan wi’chik, k’a’jo’ xch’ina-usal chaq chiruheb’ li tzuul li roqeb’ li te’xpuktesi moqon resil li tuqtuukilal, relik chi yaal, chalen chaq sa’ li kutan a’in toj chi junelik!
Ut k’ehomaq reetal, ninye eere, moko chixjunil ta a’in.
Xb’aan naq aay, k’a’jo’ xch’ina-usal chaq chiruheb’ li tzuul li aroq a’an li nak’amok re li chaab’il esilal, a’an laj yiib’ahom re li btuqtuukilal, relik chi yaal, li Qaawa’, li xtojok rix lix tenamit; relik chi yaal, a’an li kik’ehok li kolb’a-ib’ re lix tenamit; Xb’aan naq wi ta moko x’ux ta li tojb’al-ix li kixb’aanu choq’ re lix tenamit, li kikawresiman chalen chaq sa’ axk’ojlajik li ruchich’och’, ninye eere, wi ta ink’a’ x’ux a’in, tento raj naq bke’oso’ chixjunil li winq.
A’b’an k’ehomaq reetal, lix b’ak’leb’ li kamk taatoqmanq, ut li K’ajolb’ej na’awa’b’ejin, ut wan xwankil sa’ xb’eeneb’ li kamenaq; jo’kan ut, a’an naxk’e chi uxmank lix waklijikeb’ li kamenaq chi yo’yo.
Ut taachalq jun li wakliik chi yo’yo, a’an jun axb’een wakliik chi yo’yo, relik chi yaal, jun xwaklijikeb’ chi yo’yo chixjunileb’ li wanjenaqeb’, ut li wankeb’, ut li toj te’wanq, toj sa’ lix waklijik li Kristo chi yo’yo—xb’aan naq jo’kanaq taayehe’q re.
Ut anajwan, lix wakljikeb’ chi yo’yo chixjunileb’ li profeet, ut chixjunileb’ li ke’paab’ank re li raatineb’, malaj chixjunileb’ li ke’paab’ank reheb’ lix taqlahom li Dios, taachalq sa’ li xb’een wakliik chi yo’yo; jo’kan naq a’aneb’ li xb’een wakliik chi yo’yo.
Eb’ a’an neke’taqsiik chi awank rik’in li Dios li kitojok rixeb’; chi jo’kan neke’wan xyu’am chi junelik sa’ xk’ab’a’ li Kristo, li bkitoqok re lix b’ak’leb’ li kamk.
Ut a’aneb’ a’in li neke’tz’aqon sa’ li xb’een wakliik chi yo’yo; ut a’aneb’ a’in li ke’kam chi maji’ nachal li Kristo, chi maak’a’ xnawomeb’, chi moko xjultikaman ta li akolb’a-ib’ chiruheb’.
Ut chi jo’kan li Qaawa’ naxk’e chi uxmank lix k’ojlajikeb’ wi’chik a’in, ut neke’tz’aqon sa’ li xb’een wakliik chi yo’yo, malaj neke’wan xyu’am chi junelik, rik’in naq tojb’ileb’ rix xb’aan li Qaawa’.
Ut eb’ li akok’al li ka’ch’in xyu’ameb’ wankeb’ ajwi’ xyu’am chi junelik.
A’b’anan k’ehomaq reetal, ut axuwanqex, ut chexsiksotq chiru li Dios, xb’aan naq tento raj texxuwaq ut texsiksotq; xb’aan naq li Qaawa’ maajun naxtoj rix xkomoneb’ li bneke’xpo’resi xch’ool rik’in, ut cneke’kam sa’ lix maak; relik chi yaal, chixjunileb’ a’an li ke’oso’ sa’ lix maak chalen chaq naq kitikla li ruchich’och’, li ke’xpo’resi xch’ool rik’in li Dios chi k’oxlanb’il, li ke’xnaweb’ lix taqlahom li Dios, ut moko ke’raj ta xpaab’ankil; da’aneb’ a’in li emoko neke’tz’aqon ta sa’ li xb’een wakliik chi yo’yo.
Jo’kan ut, ma ink’a’ raj tento texsiksotq?
Xb’aan naq li kolb’a-ib’ maajun aj-e xkomon a’an nachal; xb’aan naq li Qaawa’ maajun xtoj rix xkomon a’an; relik chi yaal, chi moko naru ta li Qaawa’ chixtojb’al rix xkomon a’an; xb’aan naq ink’a’ naru chixsachb’al xyaalal li raatin; xb’aan naq ink’a’ naru chixsachb’al xwankil li k’a’ru atiik ru, naq wan k’a’ru patz’b’il xb’aan.
Ut anajwan ninye eere naq taachalq xq’ehil naq lix kolb’a-ib’ li Qaawa’ ataach’olob’amanq chiru li junjunq chi tenamit, junkab’al, aatinob’aal ut teepal.
Relik chi yaal, at Qaawa’, eb’ laa ak’aak’alenel tenamit te’xtaqsi xyaab’eb’ lix kux; chi junajinb’il xyaab’eb’ xkux te’b’ichanq; xb’aan naq te’ril rik’in ruheb’ naq li Qaawa’ tixk’am chaq wi’chik Sion.
Chinumtaq xsahil eech’ool, chexb’ichanq sa’ komonil ex sachenaqil na’ajej re Jerusalen; xb’aan naq li Qaawa’ kixk’ojob’ xch’ool lix tenamit, a’an kixtoj rix Jerusalen.
Li Qaawa’ xt’usub’ lix santil tel sa’ rilob’aaleb’ chixjunil li tenamit, ut chixjunileb’ lix maril li ruchich’och’ te’ril lix kolb’a-ib’ li qaDios.
 Ut anajwan, kik’ulman naq chirix naq laj Abinadi kixye li aatin a’in kixye’ li ruq’ ut kixye: Taachalq xq’ehil naq chixjunileb’ te’ril lix akolb’a-ib’ li Qaawa’; naq li junjunq chi tenamit, junkab’al, aatinob’aal ut teepal te’ril rik’in ruheb’ ut bte’xch’olob’ chiru li Dios naq tiik ru lix raqb’a-aatin.
Toja’ ut naq ate’isiiq chaq laj maak, ut taawanq rajb’al naq te’xq’ich re, ut bte’yaab’aq, ut te’ayaynaq, ut te’xk’uxuxi ruch re; ut a’in xb’aan naq ink’a’ ke’raj ab’ink chiru lix yaab’ xkux li Qaawa’; jo’kan naq li Qaawa’ ink’a’ naxtojeb’ rix.
Xb’aan naq aj araholeb’ tz’ejwalej ut jo’keb’ laj tza, ut blaj tza wan xwankil sa’ xb’eeneb’; relik chi yaal, li najter aj k’anti’ a’an li ckib’alaq’ink re li xb’een qana’ qayuwa’, ut xb’aan a’an naq dke’t’ane’, ut xb’aan a’an naq chixjunileb’ li winq ke’ok choq’ aj rahol tz’ejwalej, aj atawinel, jo’keb’ laj tza, chi ak eneke’xnaw b’ar wan li us ut li ink’a’ us, a’ut neke’xk’e rib’ rub’el xwankil laj tza.
Chi jo’kan chixjunileb’ li winq asachenaqeb’ chaq, ut k’ehomaq reetal, ke’kana raj chi sachenaq chi maak’a’ roso’jik wi ta li Dios ink’a’ kixtoj rix lix tenamit chiru li sachk ut li t’ane’k li wankeb’ wi’.
A’b’an chijultiko’q eere naq ani nakana sa’ li atz’ejwalejil na’leb’ li ak re, ut toj naxik sa’ xb’ehil li maak ut li po’resink ch’oolej chiru li Dios, a’an nakana sa’ li t’ane’k wan wi’, ut laj tza wan anchal xwankil sa’ xb’een.
Jo’kan naq a’an wan chanchan naq maajun btojb’al-ix ki’uxman, ut wan choq’ aj xik’ ilonel re li Dios, ut jo’kan ajwi’ laj tza aj xik’ ilonel re li Dios.
Anajwan ut wi ta li Kristo ink’a’ kichal sa’ li ruchich’och’, ut nin’aatinak chirix li k’a’aq re ru toj taachalq achanchan naq ak chalenaq, ink’a’ raj kiru kiwan li tojb’al-ix.
Ut wi ta li Kristo ink’a’ xwakli chaq sa’ xyanqeb’ li kamenaq, malaj ink’a’ kixtoq lix b’ak’leb’ li kamk re naq li muqleb’aal kamenaq moko taawanq ta xq’axom ru, ut re naq maak’a’aq axmay li kamk, ink’a’ raj taaruuq taawanq junaq wakliik chi yo’yo.
A’b’an wan jun li awakliik chi yo’yo, jo’kan naq li muqleb’aal kamenaq maak’a’ xq’axom ru, ut lix may li bkamk sub’b’il rib’ rik’in li Kristo.
A’an lix asaqen ut lix yu’am li ruchich’och’; relik chi yaal, jun li saqen li maak’a’ roso’jik, li maajo’q’e naru xq’ojyinob’resinkil; relik chi yaal, ut jo’kan ajwi’ jun li yu’amej li maak’a’ roso’jik, re naq moko taaruuq ta chik taawanq li kamk.
A’ li k’a’ru a’in nakam tixk’e chirix li aink’a’ nakam, ut li k’a’ru a’in naq’a tixk’e chirix li ink’a’ naq’a, ut taak’ame’q chi bxaqliik chiru lix raqleb’aal aatin li Dios, re ctaaraqe’q aatin chirix xb’aan a’an, a’ yaal jo’ chanru lix k’anjeleb’, ma useb’, malaj ink’a’ useb’— Wi useb’, re wakliik chi yo’yo sa’ li ayu’amej ut sahil ch’oolejil li maak’a’ roso’jik, ut wi ink’a’ useb’, re wakliik chi yo’yo sa’ li btojb’a-maak maak’a’ roso’jik, chi q’axtesinb’ileb’ chiru laj tza, li xk’eheb’ rub’el xwankil, a’ li tojb’a-maak— Rik’in naq xikenaqeb’ jo’ chanru lix tz’ejwalejil ajomeb’ ut atawomeb’ a’an, chi maajun wa ke’xpatz’ xk’ab’a’ li Qaawa’ naq ye’b’il ruq’ li auxtaan chiruheb’; xb’aan naq li ruq’ li uxtaan kiye’e’ chiruheb’, ut ink’a’ ke’raj; ke’tije’ chaq chirix lix maa’usilaleb’, a’b’an ink’a’ ke’raj elk rik’in; ut ke’taqlaak chixjalb’al xk’a’uxleb’ a’b’an ink’a’ ke’raj xjalb’aleb’ xk’a’uxl.
Ut anajwan, ma ink’a’ tento raj texsiksotq ut teejal eek’a’uxl chirix lee maak, ut taajultiko’q eere naq ka’ajwi’ rik’in ut sa’ xk’ab’a’ li Kristo taaruuq texkole’q?
Jo’kan ut, wi nekek’ut lix achaq’rab’ laj Moises, k’utumaq ajwi’ naq a’an xmuhil li k’a’aq re ru a’an li toj taachalq— K’utumaq chiruheb’ naq li tojb’al-ix nachal sa’ xk’ab’a’ li Kristo li Qaawa’, a’an tz’aqal li aJunelik Yuwa’b’ej.
Amen.
 Ut anajwan kik’ulman naq chirix naq kixchoy laj Abinadi xyeeb’al li aatin a’in, naq li rey kixtaqla naq eb’ alaj tij te’xchap ut te’xk’e chi kamsiik.
A’b’anan kiwan jun sa’ xyanqeb’, aj aAlma xk’ab’a’, a’an ajwi’ ralal xk’ajol laj Nefi.
Ut a’an saaj winq, ut bkixpaab’ li aatin kixye chaq laj Abinadi, xb’aan naq naxnaw chirix li maa’usilal kixch’olob’ laj Abinadi chirixeb’; jo’kan naq ki’ok chirelajinkil ru chiru li rey naq ink’a’ taajosq’o’q rik’in laj Abinadi, naq tixkanab’ b’an chi xik sa’ tuqtuukilal.
A’b’an li rey q’axal wi’chik kijosq’o’, ut kixtaqla risinkil chaq laj Alma sa’ xyanqeb’, ut kixtaqlaheb’ lix moos chirix re te’xkamsi.
A’b’anan a’an ki’eelelik chaq chiruheb’ ut kixmuq rib’, jo’kan naq ink’a’ ke’xtaw.
Ut a’an chi muqmu chiru k’iila kutan akixtz’iib’a chixjunil li aatin kixye chaq laj Abinadi.
Ut kik’ulman naq li rey kixtaqla naq eb’ lix moos aj kolol rix te’xsuti rix laj Abinadi ut te’xchap; ut ke’xb’ak’ ut ke’xtz’ap sa’ tz’alam.
Ut naq numenaq oxib’ kutan, chirix xk’uub’ankil xna’leb’ rochb’eeneb’ laj tij chiru, kixtaqla naq taak’ame’q wi’chik chiru.
Ut kixye re: At Abinadi, qatawom jun aajitb’al, ut aak’ulub’ li kamk.
Xb’aan naq laa’at xaye naq li aDios ajwi’ taakub’eeq sa’ xyanqeb’ li ralal xk’ajoleb’ li winq; ut anajwan, xb’aan a’in tatk’ehe’q chi kamk wi ink’a’ taawisi chixjunil li aatin katmaa’usilan wi’ chiwix laa’in ut lin tenamit.
Anajwan laj Abinadi kixye re: Ninye eere, ink’a’ tinwisi li aatin kinye eere chirix li tenamit a’in, xb’aan naq yaal ajwi’; ut re teenaw lix ch’olch’ookil kinkanab’ wib’ chi t’ane’k sa’ lee ruq’.
Relik chi yaal, ut tink’ul rahilal toj reetal li kamk, ut ink’a’ tinwisi li waatin, ut taawanq chixch’olob’ankil li yaal cherix.
Ut wi nikineekamsi teehoy li kik’ amaak’a’ xmaak, ut a’in ajwi’ taawanq chixch’olob’ankil li yaal cherix sa’ roso’jik li kutan.
Ut anajwan li rey aj Noe ok raj re chirach’ab’ankil, xb’aan naq naxxuwa ru li raatin; xb’aan naq kixxuwa naq taachalq lix raqb’a-aatin li Dios sa’ xb’een.
A’b’anan eb’ laj tij ke’xtaqsi xyaab’eb’ xkux chirix, ut ke’ok chixjitb’al, ut ke’xye: A’an xhob’ li rey.
Jo’kan naq li rey ki’eek’asiik sa’ josq’il chirix, ut kixq’axtesi re taakamsiiq.
Ut kik’ulman naq ke’xk’am ut ke’xb’ak’, ut ke’xk’at xtz’uumal rik’in si’, relik chi yaal, toj reetal naq kikam.
Anajwan ut naq ki’ok li raq’ xam chixk’atb’al, kixjap re chiruheb’, ut kixye: K’ehomaq reetal, jo’ chanru ajwi’ xeb’aanu we, chi jo’kan taak’ulmanq naq lee riyajil te’xk’eheb’ naab’al chixk’ulb’al li rahilal nink’ul laa’in, a’an xrahil li akamk rik’in xam; ut a’in xb’aan naq eb’ a’an neke’xpaab’ lix kolb’a-ib’ li Qaawa’ lix Dios.
Ut taak’ulmanq naq textawasiiq rik’in li jar paay chi yajel sa’ xk’ab’a’ lee maa’usilal.
Relik chi yaal, ut atexsak’e’q chaq yalaq b’ar, ut tex’alinasiiq ut texjek’iiq chi ka’pak’al, jo’ chanru na’alinasiik jun ch’uut chi k’iche’ aj xul xb’aaneb’ li josq’ aj xul re k’iche’.
Ut sa’ li kutan a’an texyohe’q, ut texchape’q xb’aan ruq’eb’ li xik’ neke’ilok eere, toja’ ut naq teek’ul, jo’ nink’ul laa’in, xrahil li akamk rik’in xam.
Chi jo’kan li Dios naxk’anjela li aeeqajunk sa’ xb’eeneb’ li neke’sachok re lix tenamit.
At Dios, chak’ul li waam.
Ut anajwan, chirix naq laj Abinadi kixye li aatin a’in, kit’ane’, chirix xk’ulb’al li kamk rik’in xam, relik chi yaal, chirix k’ehe’k chi kamk xb’aan naq ink’a’ kiraj xtz’eqtaanankil xyaalal lix taqlahom li Dios, chirix xtz’apb’al xyaalalil li raatin rik’in xkamik.
 Ut anajwan, kik’ulman naq laj Alma, li ki’eelelik chaq chiruheb’ lix moos li rey aj Noe, akixjal xk’a’uxl chirix lix maak ut lix maa’usilal, ut xko’o sa’ muqmu sa’ xyanqeb’ li tenamit, ut ki’ok chixk’utb’al li raatin laj Abinadi— Relik chi yaal, chirix li k’a’ru toj taachalq, ut chirix ajwi’ lix waklijikeb’ li kamenaq chi yo’yo, ut lix atojb’aleb’ rix li tenamit, li taak’ehe’q chi uxmanq sa’ xk’ab’a’ lix bwankil, ut li rahilal tixk’ul, ut lix kamik li Kristo, ut lix waklijik chi yo’yo ut lix taqik sa’ choxa.
Ut jo’ k’ihal ke’ajok re rab’inkil li raatin, a’an kixtzoleb’.
Ut kixtzoleb’ sa’ muqmu, re naq ink’a’ taanawe’q xb’aan li rey.
Ut naab’aleb’ li ke’paab’ank re li raatin.
Ut kik’ulman naq jo’ k’ihaleb’ ke’paab’ank re xkoheb’ sa’ jun li ana’ajej, Mormon xk’ab’a’, k’eeb’il xk’ab’a’ xb’aan li rey, ut wan sa’ xmaril li ch’och’ b’ar wi’ neke’wan, chi jo’q’ehaq, malaj sa’ tz’aqal xq’ehil, li k’iche’ xul.
Anajwan, aran Mormon wan jun yo’leb’aal li saqen ruhil ha’, ut laj Alma aran nawulak, xb’aan naq aran chixk’atq li ha’ wan xpimul li kok’ xtoonal li che’, b’ar wi’ naxmuq rib’ chi kutan chiruheb’ laj sik’onel re li rey.
Ut kik’ulman naq jo’ k’ihaleb’ ke’paab’ank re xkoheb’ aran re rab’inkil li raatin.
Ut kik’ulman naq chirix k’iila kutan ke’wan naab’al rajlankil, ch’utch’uukeb’ sa’ li na’ajej Mormon, re rab’inkil li raatin laj Alma.
Relik chi yaal, chixjunileb’ ke’wan chi ch’utch’u li neke’paab’ank re li raatin, re rab’inkil.
Ut a’an akixtzoleb’, ut kixjultika chiruheb’ li jalok k’a’uxlej, ut li tojb’al-ix, ut xpaab’ankil li Qaawa’.
Ut kik’ulman naq a’an kixye reheb’: K’ehomaq reetal, wahi’ li ha’ Mormon (xb’aan naq jo’kan nak’ab’a’in) ut anajwan, jo’ awan eerajom ok sa’ lix bkorral li Dios, ut xtenamit a’an texk’ab’a’iiq, ut cwan eech’ool chixk’amb’al eeriiq cherib’il eerib’ re naq taaseeb’o’q; Relik chi yaal, ut wan eech’ool chi yaab’ak rik’ineb’ li neke’yaab’ak; relik chi yaal, ut xk’ojob’ankileb’ xch’ool li neke’ajok k’ojob’aak xch’ool, ut xaqliik jo’ aj ayehol nawom chirix li Dios sa’ chixjunil hoonal, ut sa’ chixjunil li k’a’aq re ru, ut sa’ chixjunil li na’ajej texwanq wi’, toj reetal eekamik, re naq taaruuq taatoje’q eerix xb’aan li Dios, ut texk’ehe’q sa’ ajl eerochb’eeneb’ li te’tz’aqonq sa’ li bxb’een wakliik chi yo’yo, re taaruuq taawanq ceeyu’am chi junelik— Anajwan ninye eere, wi a’in li rajom lee ch’ool, k’a’ b’i’ ru texch’a’ajko’q wi’ naq ataakub’eeq eeha’ sa’ lix k’ab’a’ li Qaawa’, re xk’utb’al xyaalal chiru a’an naq okenaqex sa’ jun bsumwank rik’in a’an, naq texk’anjelaq chiru ut teepaab’ lix taqlahom, re naq a’an tixhoy lix Musiq’ chi numtajenaq wi’chik sa’ eeb’een?
Ut anajwan naq eb’ li tenamit ke’rab’i li aatin a’in ke’xpoqpoqi li ruq’ xb’aan xsahileb’ xch’ool, ut ke’xye: A’in li ratawom li qach’ool.
Ut anajwan kik’ulman naq laj Alma kixk’am laj Helam, a’an jun reheb’ li xb’een, ut xko’o ut kixxaqab’ rib’ sa’ li ha’, ut kixjap re, ut kixye: At Qaawa’, hoy laa Musiq’ sa’ xb’een laa moos, re naq a’an tixb’aanu li k’anjel a’in rik’in xsantilal xch’ool.
Ut chirix naq kixye li aatin a’in, lix aMusiq’ li Qaawa’ kiwan sa’ xb’een, ut a’an kixye: At Helam, bninkub’si aaha’, chi ck’eeb’il inwankil xb’aan li Nimajwal Dios, re xch’olob’ankil xyaalal naq okenaqat sa’ jun sumwank naq tatk’anjelaq chiru toj reetal naq kamenaqat jo’ chanru li tz’ejwalej li nakam; ut lix Musiq’ li Qaawa’ chihoymanq sa’ aab’een; ut a’an chixk’ehaq aawe li junelik yu’am, sa’ xk’ab’a’ li dtojb’al-ix xb’aan li Kristo, a’an li kixkawresi chaq chalen sa’ exk’ojlajik li ruchich’och’.
Ut chirix naq laj Alma kixye li aatin a’in, sa’ wiib’aleb’ laj Alma ut laj Helam ake’muqla sa’ ha’, ut ke’wakli ut ke’chal chaq sa’ li ha’ rik’in saho’k sa’ xch’ooleb’, chi nujenaqeb’ rik’in li Musiq’ej.
Ut jo’kan wi’chik, laj Alma kixk’am jun chik chirix, ut xko’o xkab’ sut sa’ li ha’, ut kixkub’si xha’ jo’ chanru li xb’een, ka’ajwi’ naq a’an ink’a’ kixmuq wi’chik rib’ sa’ li ha’.
Ut chi jo’ka’in kixkub’si xha’ li junjunq li koxwulaq sa’ li na’ajej Mormon; ut a’aneb’ tana’ wiib’ cient rik’in kaahib’ rajlankileb’ li aamej; relik chi yaal, ut ake’kub’e xha’ sa’ li ha’ Mormon, ut ke’nujak rik’in li brusilal li Dios.
Ut a’aneb’ lix iglees li Dios ke’yehe’ re, malaj lix aiglees li Kristo, chalen chaq sa’ li q’ehil a’an.
Ut kik’ulman naq yalaq ani nakub’e xha’ rik’in lix wankil li Dios, ut chi k’eeb’il wankilal xb’aan, ki’oksiman sa’ lix iglees.
Ut kik’ulman naq laj Alma, chi ak’eeb’il xwankil xb’aan li Dios, kixk’ojob’eb’ laj tij; ut jun aj tij choq’ re lajetq roxk’aal xkomon li rajlankileb’ kixk’ojob’ a’an re jultikank aatin chiruheb’, ut re bxtzolb’aleb’ chirix li k’a’aq re ru chirix li rawa’b’ejihom li Dios.
Ut kixtaqlaheb’ naq maak’a’ chik te’xk’ut, ka’ajwi’ li k’a’aq re ru kixk’ut chaq a’an, li yeeb’il chaq rik’in xtz’uumaleb’ re li santil profeet.
Relik chi yaal, kixtaqlaheb’ naq maak’a’ chik ate’xjultika, ka’ajwi’ li jalb’a-k’a’uxlej ut xpaab’ankil li Qaawa’, li kixtoj rix lix tenamit.
Ut kixtaqlaheb’ naq maajun awech’ok-ib’ taawanq li jun rik’in li jun chik; naq te’iloq b’an chi uub’ej chi bjunajeb’ rilob’aal, chi junajeb’ xpaab’aal ut junajeb’ xkub’iha’, chi kemb’il sa’ komonil lix ch’ooleb’ rik’in cjunajil ut rik’in rahok li jun choq’ re li jun chik.
Ut jo’kan kixtaqlaheb’ chi jultikank aatin.
Ut chi jo’kan ke’ok choq’ aralal xk’ajol li Dios.
Ut kixtaqlaheb’ naq te’roxloq’i li ahilob’aal kutan, ut te’xk’uula xsantilal, ut jo’kan ajwi’ naq sa’ li junjunq kutan te’b’antioxinq chiru li Qaawa’ lix Dios.
Ut kixtaqlaheb’ ajwi’ naq eb’ laj tij li kixk’ojob’ chaq ate’k’anjelaq rik’in tz’aqaleb’ li ruq’ re xk’ulb’al li nak’anjelak reheb’.
Ut kiwan jun kutan chiru li junjunq xamaan li kijache’ ru re te’xch’utub’ wi’ rib’ chixtzolb’al li tenamit, ut achixloq’oninkil li Qaawa’ lix Dios, ut jo’kan ajwi’, chi kok’ aj xsa’ jo’ chanru kiruhan chiruheb’, re te’xch’utub’ rib’.
Ut eb’ laj tij moko chiru ta li tenamit naq tento te’xk’ul li k’a’ru nak’anjelak reheb’; choq’ reeqaj b’an lix k’anjeleb’ te’xk’ul li arusilal li Dios, re te’nimanq xmetz’ew sa’ li Musiq’ej, chi wankeb’ bxnawom chirix li Dios, re naq te’k’utuq rik’in xwankilal li Dios, ut chi k’eeb’il xwankileb’ xb’aan.
Ut jo’kan wi’chik laj Alma kixtaqla naq eb’ li ani wankeb’ sa’ li iglees te’xk’e xkomon li k’a’ru reheb’, li ajunjunq a’ yaal k’a’ru li wan re; wi naab’al wi’chik li k’a’ru re, tento tixk’e wi’chik chi naab’al, ut li ani yal ka’ch’in li k’a’ru re, yal ka’ch’in taapatz’manq; ut re li ani maak’a’ k’a’ru re, taak’eemanq.
Ut chi jo’kan tento te’xk’e xkomon li k’a’ru reheb’ yal xb’aan x’anchalileb’ xch’ool, ut xb’aan lix chaab’il ajomeb’ choq’ re li Dios, ut reheb’ laj tij li neke’ajok tenq’aak, relik chi yaal, ut re li junjunq aamej li maak’a’ wan re ut t’ust’u.
Ut a’in kixye a’an reheb’, rik’in naq taqlanb’il xb’aan li Dios; ut ake’b’eek chi tiik chiru li Dios, ut bke’k’ehok chirib’ileb’ rib’, li k’a’ru re li yu’am a’in ut re li musiq’ej, a’ yaal jo’ li taak’anjelaq reheb’ ut li ajb’il xb’aaneb’.
Ut anajwan kik’ulman naq chixjunil a’in kib’aanuman aran Mormon, relik chi yaal, chire li aha’ Mormon, sa’ li k’iche’ li wan chixk’atq li ha’ Mormon, relik chi yaal, li na’ajej Mormon, li ha’ Mormon, li k’iche’ Mormon, k’a’jo’ xch’ina-usileb’ sa’ rilob’aaleb’ li ke’k’ame’ aran chixnawb’al chirix laj Tojol rixeb’; relik chi yaal, ut q’axal osob’tesinb’ileb’, xb’aan naq eb’ a’an te’b’ichanq chixnimankil ru chi junelik.
Ut kib’aanuman li k’a’aq re ru a’in sa’ axnub’aal li ch’och’, re naq ink’a’ taanawe’q xb’aan li rey.
A’ut k’ehomaq reetal, kik’ulman naq li rey, chirix xk’eeb’al reetal naq wan k’a’ru yoo chi k’ulmank sa’ xyanqeb’ li tenamit, kixtaqlaheb’ lix moos re xk’aak’alenkileb’.
Jo’kan naq sa’ li kutan naq ch’utch’uukeb’ chirab’inkil li raatin li Qaawa’ ke’nawe’k xb’aan li rey.
Ut anajwan li rey kixye naq laj Alma yoo chireek’asinkileb’ li tenamit re te’xpo’resi xch’ool rik’in; jo’kan naq kixtaqla lix teep aj pleet chixsachb’aleb’.
Ut kik’ulman naq akiyehe’ resil re laj Alma ut eb’ lix tenamit li Qaawa’ naq chalk re li teep aj pleet re li rey; jo’kan naq ke’xchapeb’ lix muheb’aal t’ikr ut lix junkab’aleb’, ut xkoheb’ chiru li yamyookil ch’och’.
Ut a’aneb’ na kaahib’ cient rik’in lajeeb’ roxk’aal rajlankileb’ li aamej.
 Ut kik’ulman naq li teep aj pleet re li rey kisutq’i, chirix xsik’b’aleb’ lix tenamit li Qaawa’ chi ink’a’ ke’xtaw.
Ut anajwan k’ehomaq reetal, moko k’iheb’ ta lix teepal li rey, xb’aan naq ch’inanb’il li rajlankileb’, ut ki’ok chi wank jun li jachok-ib’ sa’ xyanqeb’ rela’ li tenamit.
Ut li jun raqal li ka’ch’ineb’ xk’ihal ke’ok chixyeechi’inkil rahilal sa’ xb’een li rey, ut ki’ok chi wank jun li nimla wech’ok-ib’ sa’ xyanqeb’.
Anajwan ut, wan jun li winq sa’ xyanqeb’, aj Gideon xk’ab’a’, ut a’an jun winq kaw rib’ ut aj xik’ ilonel re li rey, jo’kan naq kixbotz’ lix yok’leb’ ch’iich’, ut kixxaqab’ aatin sa’ xjosq’il naq tixkamsi li rey.
Ut kik’ulman naq kipleetik rik’in li rey, ut naq kiril li rey naq ok re chi numtaak sa’ xb’een, ki’eelelik ut xko’o sa’ aanil, ut kitaqe’ sa’ xb’een li anajt xteramil kab’l li nach’ wan rik’in li santil ochoch.
Ut laj Gideon kixtaaqe ut ok re chi taqe’k sa’ li najt xteramil kab’l re xkamsinkil li rey, ut li rey kixb’eresi li rilob’aal chixsutam sa’ xjayal li ch’och’ Xemlon, ut k’ehomaq reetal, jun teep aj pleet reheb’ laj Lamanita okenaqeb’ chiru lix nub’aal li ch’och’.
Ut anajwan li rey kixjap re rik’in xyot’am li raam, ut kixye: At Gideon, minaakamsi, xb’aan naq chalenaqeb’ laj Lamanita sa’ qab’een, ut toohe’xsach; relik chi yaal, te’xsach lin tenamit.
Ut anajwan li rey moko naxk’oxla ta eb’ lix tenamit jo’ chanru naxk’oxla xkolb’al xyu’am a’an, a’b’anan laj Gideon kixkol lix yu’am.
Ut li rey kixtaqlaheb’ li tenamit naq te’eeleliq chiruheb’ laj Lamanita, ut a’an ajwi’ xko’o chiruheb’, ut ke’eelelik chiru li yamyookil ch’och’, rik’ineb’ li rixaqil ut li ralal xk’ajoleb’.
Ut kik’ulman naq eb’ laj Lamanita ke’xtaaqeheb’, ut ke’xtaweb’, ut ke’ok chixkamsinkileb’.
Anajwan kik’ulman naq li rey kixtaqla reheb’ naq chixjunileb’ li winq te’xkanab’eb’ li rixaqil ut li ralal xk’ajoleb’, ut te’eeleliq chiruheb’ laj Lamanita.
Anajwan wankeb’ naab’al li ink’a’ ke’raj xkanab’ankileb’, ke’raj b’an kanaak ut kamk rochb’eeneb’.
Ut li jun ch’ol chik ke’xkanab’eb’ li rixaqil ut eb’ li ralal xk’ajol, ut ke’eelelik.
Ut kik’ulman naq eb’ li ke’kana rik’ineb’ li rixaqil ut li ralal xk’ajol ke’xk’e naq te’xxaqab’ rib’ chi uub’ej lix chaq’al ru rab’ineb’ ut te’xtz’aama chiruheb’ laj Lamanita naq ink’a’ te’xkamsiheb’.
Ut kik’ulman naq eb’ laj Lamanita ke’xtoq’ob’aheb’ ru, xb’aan naq q’unob’resinb’ileb’ xch’ool xb’aan xch’ina-usaleb’ li rixqilaleb’.
Jo’kan naq eb’ laj Lamanita ke’xkoleb’ xyu’am, ut ke’xchapeb’ choq’ preex ut ke’xk’ameb’ wi’chik sa’ li ch’och’ Nefi, ut ke’xk’e reheb’ naq te’reechani li ch’och’, a’ut ka’ajwi’ wi te’xq’axtesi li rey aj Noe sa’ ruq’eb’ laj Lamanita, ut te’xq’axtesi li k’a’ru reheb’, toj xyijach chixjunil li k’a’ru reheb’, xyijach lix ooreb’, ut lix plaateb’, ut chixjunil li k’a’ru terto xtz’aq reheb’, ut chi jo’kan te’xtoj li tojleb’ chiru lix reyeb’ laj Lamanita chiru li junjunq chihab’.
Anajwan ut kiwan jun reheb’ li ralal li rey sa’ xyanqeb’ li ke’k’ame’ chi preexil, aj aLimhi xk’ab’a’.
Ut anajwan laj Limhi kiraj naq ink’a’ taasache’q lix yuwa’; a’b’anan moko muqmu ta chiru laj Limhi lix maa’usilal lix yuwa’, xb’aan naq a’an jun winq tiik xna’leb’.
Ut kik’ulman naq laj Gideon kixtaqlaheb’ li winq chiru yamyookil ch’och’ sa’ muqmu, re xsik’b’al li rey ut eb’ li ani wankeb’ rik’in.
Ut kik’ulman naq ke’xk’uleb’ chixjunil sa’ li yamyookil ch’och’, ka’ajwi’ b’an li rey ut eb’ laj tij ink’a’.
Anajwan eb’ a’an ke’xxaqab’ chaq aatin sa’ xch’ooleb’ naq te’sutq’iiq sa’ li ch’och’ Nefi, ut wi kamsinb’ileb’ li rixaqil ut eb’ li ralal xk’ajol, ut jo’kaneb’ ajwi’ li ke’kana chaq rochb’eeneb’, naq te’xsik’ xk’eeb’al reeqaj lix kamikeb’, ut te’kamq ajwi’ rochb’eeneb’.
Ut li rey kixtaqlaheb’ naq ink’a’ te’sutq’iiq; ut eb’ a’an ke’josq’o’ rik’in li rey, ut ke’xk’e chi rahob’tesiik, toj reetal li akamk rik’in xam.
Ut okeb’ raj re chixchapb’aleb’ ajwi’ laj tij ut chixk’eeb’aleb’ chi kamk, ut eb’ a’an ke’eelelik chiruheb’.
Ut kik’ulman naq okeb’ raj re chi sutq’iik sa’ li ch’och’ Nefi, ut ke’xk’uleb’ lix winq laj Gideon.
Ut eb’ lix winq laj Gideon ke’xye resil reheb’ chixjunil li ke’xk’ul chaq li rixaqileb’ ut li ralal xk’ajoleb’; ut naq eb’ laj Lamanita ke’xk’e reheb’ naq te’reechani li ch’och’ rik’in xtojb’al jun li tojleb’ chiruheb’ laj Lamanita, a’ xyijach chixjunil li k’a’ru reheb’.
Ut eb’ li tenamit ke’xye reheb’ li winq re laj Gideon naq ak ke’xkamsi li rey, ut eb’ laj tij chiru, ak ke’eelelik chiruheb’ chi najt sa’ li yamyookil ch’och’.
Ut kik’ulman naq chirix naq ke’xchoy li aatinak, naq ke’sutq’i sa’ li ch’och’ Nefi, rik’in saho’k sa’ xch’ooleb’, xb’aan naq moko kamsinb’ileb’ ta li rixaqil ut eb’ li ralal xk’ajol; ut ke’xye re laj Gideon k’a’ru ke’xb’aanu chaq re li rey.
Ut kik’ulman naq lix reyeb’ laj Lamanita akixxaqab’ li raatin rik’ineb’, naq eb’ lix tenamit ink’a’ te’xkamsiheb’.
Ut jo’kan ajwi’ laj Limhi, rik’in naq a’an ralal li rey, ut q’axtesinb’il li awa’b’ejihom sa’ xb’een axb’aan li tenamit, ki’ok sa’ xaqab’anb’il aatin rik’in lix reyeb’ laj Lamanita naq lix tenamit te’xtoj li tojleb’ chiru, a’an xyijach chixjunil li k’a’ru reheb’.
Ut kik’ulman naq laj Limhi ki’ok chixxaqab’ankil li awa’b’ejihom ut chixxaqab’ankil li tuqtuukilal sa’ xyanq lix tenamit.
Ut lix reyeb’ laj Lamanita kixk’ojob’eb’ laj k’aak’alenel chixsutam li ch’och’, re naq tixrameb’ rix lix tenamit laj Limhi sa’ li ch’och’, re naq ink’a’ te’elq chiru yamyookil ch’och’; ut kixk’e li k’a’ru nak’anjelak reheb’ laj k’aak’alenel rik’in li tojleb’ kixk’ul rik’ineb’ laj Nefita.
Ut anajwan li rey aj Limhi kiwan rajlal sa’ tuqtuukilal sa’ li rawa’b’ejihom chiru xnumik wiib’ chihab’, jo’kan naq eb’ laj Lamanita ink’a’ ke’xch’i’ch’i’iheb’, chi moko ke’xsik’ xsachb’aleb’.
 Anajwan wan jun li na’ajej aran Xemlon b’ar wi’ eb’ lix rab’ineb’ laj Lamanita neke’xch’utub’ rib’ chi b’ichank, ut chi xajok, ut chixsaylankil rib’.
Ut kik’ulman naq sa’ jun kutan wan junjunq rajlankileb’ li ch’utch’uukeb’ chi b’ichank ut chi xajok.
Anajwan ut eb’ laj tij re laj Noe, rik’in naq neke’xutaanak chi sutq’iik sa’ li tenamit Nefi, relik chi yaal, ut jo’kan ajwi’ neke’xxuwa naq eb’ li tenamit te’xkamsiheb’, jo’kan naq ink’a’ ke’chal xch’ool chi sutq’iik rik’ineb’ li rixaqil ut eb’ li ralal xk’ajol.
Ut chirix wank sa’ li yamyookil ch’och’, ut chirix xtawb’aleb’ lix rab’ineb’ laj Lamanita, ke’xk’aak’aleheb’ sa’ muqmu; Ut naq yal junjunq reheb’ li ch’utch’uukeb’ chi xajok, kole’elq chaq sa’ lix muqmuukil na’ajeb’ ut ke’xchapeb’ ut ke’xk’ameb’ sa’ li yamyookil ch’och’; relik chi yaal, kaahib’ xka’k’aal reheb’ lix rab’ineb’ laj Lamanita ke’xk’am sa’ li yamyookil ch’och’.
Ut naq ke’xtaw laj Lamanita naq sachenaqeb’ lix rab’ineb’, kik’ulman naq ke’josq’o’ rik’ineb’ lix tenamit laj Limhi, xb’aan naq neke’xk’oxla naq a’an lix tenamit laj Limhi.
Jo’kan naq ke’xtaqlaheb’ lix teep aj pleet; relik chi yaal, li rey ajwi’ xko’o chiru lix tenamit, ut koxe’taqe’q sa’ li ch’och’ Nefi re xsachb’aleb’ lix tenamit laj Limhi.
Ut anajwan laj Limhi kixk’e reetaleb’ sa’ xb’een chaq li najt xteramil kab’l, ut chixjunil lix kawresihomeb’ choq’ re li pleet kixk’e reetal; jo’kan naq kixch’utub’eb’ lix tenamit, ut ke’royb’eniheb’ sa’ muqmu sa’eb’ li ch’och’ ut sa’eb’ li k’iche’.
Ut kik’ulman naq chirix naq ke’taqe’ chaq laj Lamanita, naq eb’ lix tenamit laj Limhi sa’eb’ li na’ajej muqmuukeb’ wi’, ke’ok chaq chi t’ane’k sa’ xb’eeneb’, ut chixkamsinkileb’.
Ut kik’ulman naq kiniman xrahil li pleetik chi numtajenaq, xb’aan naq ke’pleetik chanchan li kaqkojl choq’ re lix yohom.
Ut kik’ulman naq eb’ lix tenamit laj Limhi ke’ok chiralinasinkileb’ laj Lamanita chiruheb’; a’ut moko wankeb’ ta xk’ihal jo’ ta lix yijacheb’ laj Lamanita.
A’b’anan ake’pleetik choq’ re lix yu’ameb’, ut li rixaqileb’, ut li ralal xk’ajoleb’; jo’kan naq ke’xyal xq’e, ut chanchan li josq’ aj xul ke’pleetik.
Ut kik’ulman naq ke’xtaw lix reyeb’ laj Lamanita sa’ xyanqeb’ li rajlankileb’ lix kamenaqeb’; a’b’an moko kamenaq ta, toch’enaq chaq ut kanab’anb’il sa’ xb’een li ch’och’, xb’aan naq q’axal sa’ junpaat ke’eelelik chaq lix tenamit.
Ut a’an ke’xk’am ut ke’xlaneb’ lix toch’olal, ut ke’xk’am chiru laj Limhi, ut ke’xye: K’e reetal, wahi’ lix reyeb’ laj Lamanita; a’an, chi ak kixk’ul jun xtoch’olal, kit’ane’ sa’ xyanqeb’ lix kamenaqeb’, ut ke’xkanab’; ut k’e reetal, xqak’am chaq chawu; anajwan ut chiqakamsi.
A’b’an laj Limhi kixye reheb’: Moko teekamsi ta; teek’am chaq b’an re naq taaruuq tinwil.
Ut ke’xk’am chaq.
Ut laj Limhi kixye re: K’a’ru eerajom naq kexchal chixpleetinkil lin tenamit?
K’e reetal, eb’ lin tenamit ink’a’ ke’xq’et li axaqab’anb’il aatin kin’ok wi’ aawik’in; jo’kan ut, k’a’ put ru naq laa’ex teeq’et li xaqab’anb’il aatin kex’ok wi’ rik’in lin tenamit?
Ut anajwan li rey kixye: Kinq’et li aatin li xaqab’anb’il xb’aan naq eb’ laa tenamit ke’xk’am lix rab’ineb’ lin tenamit; jo’kan naq sa’ injosq’il kink’e naq eb’ lin tenamit te’taqe’q chaq chixpleetinkil laa tenamit.
Ut anajwan laj Limhi maak’a’ kirab’i chaq chirix li na’leb’ a’in; jo’kan naq kixye: Laa’in tinsik’oq sa’ xyanq lin tenamit ut li ani xb’aanunk re li na’leb’ a’in taa’oso’q.
Jo’kan naq kixtaqla sik’ok sa’ xyanq lix tenamit.
Anajwan naq kirab’i laj aGideon li k’a’aq re ru a’in, rik’in naq a’an xb’eenil aj pleet chiru li rey, a’an xko’o ut kixye re li rey: Maab’aanu nintz’aama, ut matsik’ok sa’ xyanq li tenamit a’in, ut maak’e li maak a’in sa’ xb’eeneb’ a’an.
Xb’aan naq ma ink’a’ jultikeb’ aawe laj tij re laa yuwa’, li ke’xsik’ li tenamit a’in xsachb’al?
Ut ma ink’a’ wankeb’ a’an sa’ li yamyookil ch’och’?
Ut ma maawa’eb’ a’an li ke’elq’ank reheb’ lix rab’ineb’ laj Lamanita?
Ut anajwan, k’e reetal, ut ye re li rey resil li k’a’aq re ru a’in, re naq tixye re lix tenamit, re naq te’tuqub’aaq xch’ool chiqix; xb’aan naq k’e reetal, ak yookeb’ chixkawresinkil rib’ chi chalk sa’ qab’een, ut k’e ajwi’ reetal naq moko k’iho ta laa’o.
Ut k’e reetal, chalkeb’ re rik’ineb’ lix teep li k’i rajlankileb’; ut wi li rey ink’a’ tixtuqub’eb’ xch’ool chiqix, tento too’oso’q.
Xb’aan naq ma ink’a’ axtz’aqlok ru li raatin laj Abinadi, li kixch’olob’ jo’ profeet chiqix—ut chixjunil a’in xb’aan naq ink’a’ kiqaj ab’ink chiru li raatin li Qaawa’, ut elk chaq rik’in li qamaa’usilal?
Anajwan ut chiqatuqub’ xch’ool li rey, ut taqatz’aqob’resi ru li aatin kiqaxaqab’ rik’in; xb’aan naq q’axal us wi’chik naq toowanq chi moosil chiru naq taasachq li qayu’am; jo’kan ut, chiqak’e xraqik li nimla hoyok kik’ a’in.
Ut anajwan laj Limhi kixye re li rey chixjunil li k’a’aq re ru chirix lix yuwa’, ut aeb’ laj tij li ke’eelelik chaq chiru li yamyookil ch’och’, ut kixk’e xmaakeb’ a’an naq ke’k’ame’ lix rab’ineb’.
Ut kik’ulman naq li rey kituqla xch’ool chirix lix tenamit; ut a’an kixye reheb’: Yo’qeb’ chixk’ulb’al lin tenamit, chi maak’a’ qak’anjeleb’aal re pleet, ut laa’in ninye eere rik’in xaqab’anb’il aatin naq eb’ lin tenamit ink’a’ te’xkamsi laa tenamit.
Ut kik’ulman naq ke’xtaaqe li rey, ut xkoheb’ chi maak’a’eb’ xk’anjeleb’aal re pleet, re xk’ulb’aleb’ laj Lamanita.
Ut kik’ulman naq ke’xk’uleb’ laj Lamanita, ut lix reyeb’ laj Lamanita kixkub’si rib’ chiruheb’, ut kitz’aamank chiruheb’ choq’ re lix tenamit laj Limhi.
Ut naq eb’ laj Lamanita ke’ril lix tenamit laj Limhi, naq maak’a’eb’ xk’anjeleb’aal re pleet, ake’xtoq’ob’aheb’ ru ut ke’tuqub’aak xch’ool chirixeb’, ut ke’sutq’i rochb’een lix reyeb’ sa’ tuqtuukilal sa’ xch’och’eb’ a’an.
 Ut anajwan kik’ulman naq laj Ammon ut li rey aj Limhi ke’ok chixk’uub’ankil lix na’leb’eb’ rochb’een li tenamit chan ru naq te’xkol rib’ chiru li moosil; ut ke’xtaqla ajwi’ xch’utub’ankileb’ chixjunil li tenamit, ut a’in ke’xb’aanu re taaruuq te’xk’ul lix yaab’ xkuxeb’ li tenamit chirix li na’leb’ a’an.
Ut kik’ulman naq ink’a’ neke’xtaw chan ta wi’ ru te’xkol rib’ chiru li moosil, ka’ajwi’ wi te’xk’am li rixqilal ut lix kok’aleb’, ut lix ketomq ut lix teepeb’ chi xul, ut lix muheb’aal t’ikr, ut te’xik chiru li yamyookil ch’och’; xb’aan naq rik’in naq q’axal k’iheb’ laj Lamanita, moko kiruhan ta chiruheb’ lix tenamit laj Limhi naq te’xyal ru rik’ineb’, ut te’xk’oxla xkolb’al rib’ chiru li moosil rik’in li yok’leb’ ch’iich’.
Anajwan kik’ulman naq laj Gideon xko’o ut kixaqli chiru li rey, ut kixye re: Anajwan, at rey, toj anajwan kawab’i k’iila sut li waatin naq yooko chixyalb’al qu rik’ineb’ li qas qiitz’in aj Lamanita.
Ut anajwan, at rey, wi ink’a’ xinaawil jo’ moos li maak’a’ na’ok wi’, malaj ut wi toj anajwan xawab’i li waatin chi yal ta ka’ch’inaq, ut xk’anjelak aawe, chi jo’kan nawaj naq chawab’i li waatin sa’ li hoonal a’in, ut laa’in tinwanq choq’ aamoos ut tinkol li tenamit a’in chiru li moosil.
Ut li rey kixk’e re a’an naq taa’aatinaq.
Ut laj Gideon kixye re: K’e reetal li eleb’aal wan chi ixej, sa’ li xaqxookil tz’ak li wan chi ixej, sa’ li jun raqal re li tenamit li wan chi ixej.
Eb’ laj Lamanita, malaj ut eb’ laj k’aak’alenel reheb’ laj Lamanita, chi q’eq neke’wan chi kalajenaq; jo’kan ut, chiqataqla xjek’inkil jun aatin sa’ xyanqeb’ chixjunil li tenamit a’in, re te’xch’utub’eb’ lix ketomq ut lix teepeb’ chi xul, re naq te’xtiikisiheb’ sa’ li yamyookil ch’och’ chi q’eq.
Ut laa’in tinxik chi taqlanb’il aab’aan, ut tintoj jun sutaq chik li tojleb’ viin reheb’ laj Lamanita, ut eb’ a’an kalajenaqaqeb’; ut laa’o toonume’q chiru li muqmuukil eleb’aal sa’ xtz’e lix na’aj lix teepeb’ naq kalajenaqeb’ ut warenaqeb’.
Chi jo’kan too’elq qochb’eeneb’ li qixqilal ut li qakok’al, li qaketomq ut li qateep chi xul, chiru li yamyookil ch’och’; ut tooxik sa’ xsutam li ch’och’ Xilom.
Ut kik’ulman naq li rey ki’ab’in chiru li raatin laj Gideon.
Ut li rey aj Limhi kixtaqla naq eb’ lix tenamit te’xch’utub’eb’ lix ketomq, ut kixtaqla li tojleb’ viin reheb’ laj Lamanita; ut jo’kan ajwi’ kixtaqla chik xkomon li viin, re xsiib’al reheb’; ut ke’ruk’ chi naab’al li viin li kixtaqla chaq li rey aj Limhi reheb’.
Ut kik’ulman naq lix tenamit li rey aj Limhi ke’el chi q’eq chiru li yamyookil ch’och’ rik’ineb’ lix ketomq ut lix teepeb’ chi xul, ut xkoheb’ sa’ xsutam li ch’och’ Xilom sa’ li yamyookil ch’och’, ut ke’xjal lix b’e sa’ xjayal li ch’och’ Tzarahemla, chi k’amb’ileb’ xb’e xb’aan laj Ammon ut eb’ lix komon.
Ut ke’xk’am chaq rik’ineb’ chixjunil lix oor, ut lix plaat, ut li k’a’ru reheb’ li terto xtz’aq, li ke’ru chixk’amb’al, ut jo’kan ajwi’ li k’a’ru nak’anjelak reheb’, toj sa’ li yamyookil ch’och’; ut ke’xchap lix b’e.
Ut chirix naq ke’wan k’iila kutan chiru yamyookil ch’och’ ke’wulak sa’ li ch’och’ Tzarahemla, ut ke’xjunaji rib’ rik’in lix tenamit laj Mosiah, ut ke’xk’e rib’ chi taqlaak xb’aan.
Ut kik’ulman naq laj Mosiah kixk’uleb’ rik’in sahil ch’oolejil; ut kixk’ul ajwi’ li aesil tz’iib’anb’il xb’aaneb’, ut jo’kan ajwi’ li btz’iib’anb’il esil li kitawe’ xb’aan xtenamit laj Limhi.
Ut anajwan kik’ulman chirix naq ke’xtaw laj Lamanita naq elenaqeb’ chaq lix tenamit laj Limhi sa’ li ch’och’ chi q’eq, naq ke’xtaqla jun teep aj pleet sa’ li yamyookil ch’och’ re xtaaqenkileb’; Ut chirix naq ke’xtaaqeheb’ chiru wiib’ kutan, ink’a’ chik ke’ru chixtaaqenkil reetalil li roqeb’; jo’kan naq ke’wan chi sachso sa’ li yamyookil ch’och’.
 Anajwan laj Alma, rik’in naq yeeb’il re xb’aan li Qaawa’ naq te’chalq li teep aj pleet re li rey aj Noe sa’ xb’eeneb’, ut chirix xk’eeb’al chixnaw lix tenamit, jo’kan naq ke’xch’utub’eb’ lix ketomq, ut ke’xk’am xkomon li riyaj li nak’uxman, ut ke’el sa’ li yamyookil ch’och’ chiruheb’ li teep aj pleet re li rey aj Noe.
Ut li Qaawa’ kixk’eheb’ xmetz’ew, jo’kan naq eb’ lix tenamit li rey aj Noe ink’a’ ke’ru chixtawb’aleb’ re xsachb’aleb’.
Ut ke’eelelik waqxaqib’ kutan xxikikeb’ chiru li yamyookil ch’och’.
Ut ke’wulak sa’ jun li ch’och’, relik chi yaal, jun li ch’och’ q’axal ch’ina-us ut sa rilb’al, jun li ch’och’ wan wi’ saq ruhil ha’.
Ut ke’xyiib’ lix muheb’aal t’ikr, ut ke’ok chixk’anjelankil li ch’och’, ut ke’ok chixkab’lankil li kab’l; relik chi yaal, ke’wan xsak’ahil, ut ke’k’anjelak chi numtajenaq.
Ut eb’ li tenamit ke’raj naq laj Alma taawanq choq’ xreyeb’, xb’aan naq a’an raab’il xb’aan lix tenamit.
A’b’anan a’an kixye reheb’: K’ehomaq reetal, moko na’ajman ta naq taawanq jun qarey; xb’aan naq jo’ka’in naxye li Qaawa’: Moko taak’ehe’q ta xwankil junaq tz’ejwalej sa’ xb’een li jun chik, malaj junaq winq amoko tixk’oxla ta naq taqenaq sa’ xb’een li jun chik; jo’kan naq ninye eere naq moko na’ajman ta naq taawanq junaq eerey.
A’b’anan, wi ta taaruuq naq junelik te’wanq li tiikil winq choq’ eerey, us raj naq taawanq jun lee rey.
A’b’an chijultiko’q eere lix amaa’usilal li rey aj Noe ut eb’ laj tij chiru; ut laa’in ajwi’ bkinchape’ sa’ jun li ra’al, ut kinb’aanu naab’al li k’a’aq re ru yib’ob’aal ru sa’ rilob’aal li Qaawa’, xb’aan wi’ kinnumsi li rahil jalb’a-k’a’uxlej; A’b’anan, chirix axnumsinkil li nimla rahilal, li Qaawa’ kirab’i lin elajihom, ut a’an kixsume ru lin tij, ut kinixk’e choq’ k’anjeleb’aal sa’ li ruq’, re xk’amb’al beek’ihal chixnawb’al chirix lix yaalil na’leb’.
A’b’anan moko ninnima ta inloq’al rik’in a’in, xb’aan naq laa’in moko k’ulub’ejin ta re tinnima inloq’al injunes.
Ut anajwan ninye eere, laa’ex xexrahob’tesiik xb’aan li rey aj Noe, ut wanjenaqex chi moosil chiru a’an ut eb’ laj tij chiru, ut kexk’ame’ sa’ li maa’usilal xb’aaneb’; jo’kan naq b’ak’b’ilex chaq’ rik’in axb’ak’leb’ li maa’usilal.
Ut anajwan, jo’ chanru naq xexkole’ xb’aan lix wankil li Dios chiru li b’ak’leb’ a’in; relik chi yaal, sa’ ruq’ chaq li rey aj Noe ut eb’ lix tenamit, ut chiru ajwi’ lix b’ak’leb’ li maa’usilal, jo’kan ajwi’ nawaj naq achexaqab’ eerib’ chi kaw sa’ li bach’ab’aak a’in li kex’ach’ab’aak wi’, ut naq cmaajun winq teekanab’ chi wank choq’ rey sa’ eeb’een.
Ut jo’kan ajwi’ maajun teekanab’ chi wank choq’ aj atzolonel malaj aj k’ehol na’leb’ cheru, ka’ajwi’ wi re li Dios li winq a’an, ut nab’eek sa’ lix b’e ut naxpaab’ lix taqlahom.
Chi jo’kan laj Alma kixtzoleb’ lix tenamit, naq li junjunq chi winq achixra li ras riitz’in jo’ naxra rib’ xjunes, ut naq maajun bwech’ok-ib’ chiwanq sa’ xyanqeb’.
Ut anajwan, laj Alma kiwan choq’ ataqenaqil aj tij chiruheb’, rik’in naq a’an kitikib’ank re lix igleeseb’.
Ut kik’ulman naq maajun kixk’ul awankilal chi jultikank aatin malaj chi k’utuk, ka’ajwi’ rik’in a’an, chi k’eeb’il xb’aan li Dios.
Jo’kan naq a’an kixk’ojob’ chixjunileb’ laj tijeb’ ut chixjunileb’ lix tzoloneleb’; ut maajun neke’k’ojob’aak, ka’ajwi’ wi a’aneb’ tiikil winq.
Jo’kan naq ke’xk’aak’aleheb’ lix tenamit, ut ake’xch’olaniheb’ rik’in li k’a’aq re ru re li tiikilal.
Ut kik’ulman naq ke’ok chi usaak chi numtajenaq sa’ li ch’och’; ut Helam ke’xye re li ch’och’.
Ut kik’ulman naq ke’k’ihan ut ke’usa chi numtajenaq sa’ li ch’och’ Helam; ut ke’xyiib’ jun li tenamit, ut lix tenamit laj Helam ke’xye re.
A’b’anan li Qaawa’ naxk’oxla naq us axq’usb’aleb’ lix tenamit; relik chi yaal, naxyal rix lix bkuyumeb’ ut lix paab’aaleb’.
A’b’anan—ani anaxkanab’ rib’ chiru, a’an btaawaklesiiq sa’ roso’jik li kutan.
Relik chi yaal, ut chi jo’kan naq kiwan rik’in li tenamit a’in.
Xb’aan naq k’ehomaq reetal, laa’in tink’ut cheru naq ke’k’ame’ chi moosil, ut maajun kiru chi kolok reheb’, ka’ajwi’ li Qaawa’ lix Dios, relik chi yaal, a’an lix Dios laj Abraham, laj Isaak, ut laj Jakob.
Ut kik’ulman naq a’an kixkoleb’; ut kixk’ut xnimal lix wankilal chiruheb’, ut nim li saho’k kiwan sa’ xch’ooleb’.
Xb’aan naq k’ehomaq reetal, naq wankeb’ sa’ li ch’och’ Helam, relik chi yaal, sa’ li tenamit Helam, naq yookeb’ chixk’anjelankil li ch’och’ sa’ xsutam, k’ehomaq reetal, kik’ulman naq jun teep aj pleet reheb’ laj Lamanita kiwan sa’eb’ lix nub’aal li ch’och’.
Anajwan kik’ulman naq eb’ lix komon laj Alma ke’eelelik chaq sa’eb’ lix ch’och’, ut ke’xch’utub’ rib’ sa’ li tenamit Helam; ut k’a’jo’ naq ke’xuwak xb’aan xk’utunikeb’ chaq laj Lamanita.
A’ut laj Alma xko’o ut kixaqli sa’ xyanqeb’, ut kixye reheb’ naq me’xuwak; chijultiko’q b’an reheb’ li Qaawa’ lix Dios, ut a’an tixkoleb’.
Jo’kan naq ke’xch’anab’ lix xiweb’, ut ke’ok chi elajink chiru li Qaawa’ re tixq’unob’resi xch’ooleb’ laj Lamanita, re naq eb’ a’an te’xkol xyu’ameb’ a’an, ut li rixaqileb’, ut li ralal xk’ajoleb’.
Ut kik’ulman naq li Qaawa’ kixq’unob’resi xch’ooleb’ laj Lamanita.
Ut laj Alma ut eb’ li ras riitz’in xkoheb’ ut ke’xq’axtesi rib’ sa’ ruq’eb’; ut eb’ laj Lamanita ke’reechani li ch’och’ Helam.
Anajwan eb’ li teep aj pleet reheb’ laj Lamanita, li ke’taaqenk chaq reheb’ lix tenamit li rey aj Limhi, ke’wan chi sachso sa’ li yamyookil ch’och’ chiru k’iila kutan.
Ut k’ehomaq reetal, ke’xtaweb’ laj tij a’an re li rey aj Noe, sa’ jun li na’ajej Amulon ke’xye re; ut eb’ a’an ak ke’ok chaq chireechaninkil li ch’och’ Amulon ut ke’ok chaq chixk’anjelankil li ch’och’.
Anajwan li najolomink reheb’ laj tij a’an, aj Amulon xk’ab’a’.
Ut kik’ulman naq laj Amulon kixtz’aama chiruheb’ laj Lamanita; ut jo’kan ajwi’ kixtaqlaheb’ li rixaqileb’, a’aneb’ axrab’ineb’ laj Lamanita, re te’xtz’aama chiruheb’ li ras riitz’in, naq ink’a’ te’xsach lix b’eelomeb’.
Ut eb’ laj Lamanita ake’xtoq’ob’aheb’ ru laj Amulon ut eb’ lix komon, ut ink’a’ ke’xsacheb’, sa’ xk’ab’a’eb’ li rixaqil.
Ut laj Amulon ut eb’ lix komon ke’xjunaji rib’ rik’ineb’ laj Lamanita, ut yookeb’ chi xik sa’ li yamyookil ch’och’ re xsik’b’al li ch’och’ Nefi naq ke’xtaw li ch’och’ Helam, li eechaninb’il xb’aan laj Alma ut eb’ lix komon.
Ut kik’ulman naq eb’ laj Lamanita ke’xyeechi’i re laj Alma ut eb’ li ras riitz’in, naq wi te’xk’ut chiruheb’ li b’e naxik sa’ li ch’och’ Nefi, naq te’xkanab’eb’ chi yo’yo ut chi ach’ab’anb’il.
A’b’anan chirix naq laj Alma kixk’ut chiruheb’ li b’e naxik sa’ li ch’och’ Nefi, eb’ laj Lamanita ink’a’ ke’xb’aanu li ke’xyeechi’i chaq; ke’xxaqab’eb’ b’an laj ak’aak’alenel chixsutam li ch’och’ Helam, sa’ xb’een laj Alma ut eb’ lix komon.
Ut li jun ch’ol chik reheb’ xkoheb’ sa’ li ch’och’ Nefi, ut jun jachal reheb’ a’an ke’sutq’i sa’ li ch’och’ Helam, ut ke’xk’am ajwi’ chirixeb’ li rixaqileb’ ut lix kok’aleb’ laj k’aak’alenel li ke’kanab’aak chaq sa’ li ch’och’.
Ut lix reyeb’ laj Lamanita kixk’e re laj Amulon naq taawanq choq’ rey ut choq’ aj taqlanel sa’ xb’een lix tenamit li wankeb’ sa’ li ch’och’ Helam; a’b’an moko taawanq ta xwankil chixb’aanunkil k’a’ruhaq li moko naxk’am ta rib’ rik’in li naraj lix reyeb’ laj Lamanita.
 Ut kik’ulman naq laj Amulon kixtaw usilal sa’ rilob’aal lix reyeb’ laj Lamanita; jo’kan ut, lix reyeb’ laj Lamanita kixk’e re a’an ut re lix tenamit naq te’xaqab’aaq choq’ aj tzolonel sa’ xb’een lix tenamit; relik chi yaal, sa’ xb’een chixjunil li tenamit li wankeb’ sa’ li ch’och’ Xemlon, ut sa’ li ch’och’ Xilom, ut sa’ li ch’och’ Amulon.
Xb’aan naq eb’ laj Lamanita ak ke’reechani chixjunileb’ li ch’och’ a’in, jo’kan naq lix reyeb’ laj Lamanita kixxaqab’eb’ li rey sa’ xb’eeneb’ chixjunil li ch’och’ a’in.
Ut anajwan lix reyeb’ laj Lamanita aj Laman xk’ab’a’, naxk’am lix k’ab’a’ lix yuwa’, jo’kan naq li rey aj Laman nayeeman re.
Ut wan choq’ rey sa’ xb’een jun tenamit nim xk’ihaleb’.
Ut a’an kixxaqab’eb’ laj tzolonel xkomoneb’ li ras riitz’in laj Amulon sa’ li junjunq chi ch’och’ li eechaninb’il xb’aan lix tenamit; ut chi jo’kan kitikla xk’utb’al li raatinob’aal laj Nefi sa’ xyanqeb’ chixjunil lix tenamiteb’ laj Lamanita.
Ut a’aneb’ jun tenamit chaab’ileb’ chirib’ileb’ rib’; a’ut ink’a’ neke’xnaw ru li Dios; chi moko ke’xk’ut lix komoneb’ laj Amulon k’a’ruhaq chiruheb’ chirix li Qaawa’ lix Dios, chi moko lix chaq’rab’ laj Moises; chi moko ke’xk’ut chiruheb’ li raatin laj Abinadi; A’ut ke’xk’ut chiruheb’ naq te’xtz’iib’a li resileb’, ut naq te’tz’iib’aq chirib’ileb’ rib’.
Ut chi jo’kan eb’ laj Lamanita ke’ok chi nimank xb’ihomaleb’, ut ke’ok chi yakok chirib’ileb’ rib’ ut chi nimank xwankileb’, ut ke’ok chi wank choq’ jun tenamit seeb’ ut chaab’il xna’leb’eb’, jo’ chanru xna’leb’ li ruchich’och’; relik chi yaal, jun li tenamit q’axal seeb’eb’ xna’leb’, ut neke’saho’ xch’ool rik’in li jar paay chi maa’usilal ut poqlenk, ka’ajwi’ sa’ xyanqeb’ lix komoneb’ a’an ink’a’.
Ut anajwan kik’ulman naq laj Amulon ki’ok chixk’anjelankil li awankilal sa’ xb’een laj Alma ut eb’ lix komon, ut ki’ok chixrahob’tesinkil, ut chixk’eeb’al naq eb’ li ralal xk’ajol te’xrahob’tesi li ralal xk’ajoleb’ a’an.
Xb’aan naq laj Amulon naxnaw ru laj Alma, naq wanjenaq chaq choq’ ajun reheb’ laj tij chiru li rey, ut naq a’an li kipaab’an chaq re li raatin laj Abinadi ut ki’alinasiik chaq chiru li rey, ut chi jo’kan kiwan xjosq’il rik’in; xb’aan naq a’an wan rub’el xwankil li rey aj Laman, a’ut kixk’anjela li wankilal sa’ xb’eeneb’, ut kixteneb’ li bk’anjel sa’ xb’eeneb’, ut kixk’eheb’ laj taqlanel moos sa’ xb’eeneb’.
Ut kik’ulman naq q’axal nim lix ch’a’ajkilaleb’, jo’kan naq ke’ok chi elajink chi anchaleb’ xmetz’ew chiru li Dios.
Ut laj Amulon kixtaqlaheb’ naq te’xkanab’ li elajink; ut kixk’eheb’ aj k’aak’alenel re te’xk’aak’aleheb’, re naq ani taatawe’q chixpatz’b’al xk’ab’a’ li Dios, a’an taak’ehe’q chi kamk.
Ut laj Alma ut eb’ lix tenamit ink’a’ ke’xtaqsi xyaab’eb’ xkux chiru li Qaawa’ lix Dios, a’b’anan ake’xhoy li raameb’ chiru, ut a’an kixnaw lix k’oxlahomeb’ xch’ool.
Ut kik’ulman naq lix yaab’ xkux li Qaawa’ kichal rik’ineb’ sa’ lix ch’a’ajkilaleb’, ut kixye: Taqsihomaq lee jolom ut k’ojk’ooq chi chaab’il eech’ool, xb’aan naq ninnaw li sumwank li xek’uub’ chiwu; ut laa’in tin’ok sa’ sumwank rik’in lin tenamit, ut teb’inkol chiru li moosil.
Ut jo’kan ajwi’ tinkotz li iiq li k’eeb’il sa’ xb’een lee tel, re naq ink’a’ ajwi’ texruuq chireek’ankil cherix, naq toj wankex chi moosil; ut a’in tinb’aanu re naq texruuq chi xaqliik moqon choq’ aj ayehol nawom chiwix, ut re naq teenaw chi ch’olch’o naq laa’in, li Qaawa’ Dios, nawula’aniheb’ lin tenamit sa’ lix bch’a’ajkilaleb’.
Ut anajwan kik’ulman naq li iiq li ke’k’ehe’ sa’ xb’een laj Alma ut eb’ lix komon ke’seeb’ob’resiik; relik chi yaal, li Qaawa’ akixk’eheb’ xmetz’ew re naq moko ch’a’aj ta chiruheb’ xk’amb’al li briiqeb’, ut ke’xq’axtesi rib’ chi saheb’ sa’ xch’ool ut rik’in ckuyuk chiru chixjunil li rajom li Qaawa’.
Ut kik’ulman naq q’axal nim lix paab’aaleb’ ut lix kuyumeb’, jo’kan naq lix yaab’ xkux li Qaawa’ kichal wi’chik rik’ineb’, ut kixye: K’ojk’ooq chi chaab’il eech’ool, xb’aan naq sa’ li kutan wulaj texinkol chiru li moosil.
Ut a’an kixye re laj Alma: Tatb’eeq chiru li tenamit a’in, ut laa’in tinxik aawochb’een ut tinkol li tenamit a’in chiru li amoosil.
Anajwan kik’ulman naq laj Alma ut eb’ lix tenamit chi q’ojyin ke’xch’utub’eb’ lix ketomq, ut jo’kan ajwi’ xkomon li riyajeb’ li nak’uxman; relik chi yaal, chiru chixjunil li q’ojyin yookeb’ chixch’utub’ankileb’ lix ketomq.
Ut chiru eq’la li Qaawa’ kixk’e chi chalk jun animla wara sa’ xb’eeneb’ laj Lamanita, relik chi yaal, ut chixjunileb’ laj taqlanel moos reheb’ warenaqeb’ chi tz’aqal.
Ut laj Alma ut eb’ lix tenamit xkoheb’ chiru li yamyookil ch’och’; ut chirix naq ke’b’eek chiru chixjunil li kutan ke’xyiib’eb’ lix muheb’aal t’ikr sa’ jun li ru taq’a, ut Alma ke’xk’e choq’ xk’ab’a’ li ru taq’a, xb’aan naq a’an kixk’ameb’ xb’e sa’ li yamyookil ch’och’.
Relik chi yaal, ut sa’ li ru taq’a Alma ke’xhoy axb’antioxihomeb’ chiru li Dios, xb’aan naq a’an kiruxtaanaheb’ chaq ru, ut kixkotz chaq li riiqeb’, ut kixkoleb’ chaq sa’ li moosil; xb’aan naq ke’wan chaq chi moosil, ut maajun kiru chi kolok reheb’, ka’ajwi’ li Qaawa’ lix Dios.
Ut ke’b’antioxin chiru li Dios, relik chi yaal, chixjunileb’ li winq ut li ixq reheb’, ut chixjunileb’ lix kok’al li neke’ru chi aatinak ke’xtaqsi xyaab’eb’ xkux re xnimankil ru lix Dios.
Ut anajwan li Qaawa’ kixye re laj Alma: Seeb’a aawib’, elen laa’at ut li tenamit a’in sa’ li ch’och’ a’in, xb’aan naq xe’aj ru laj Lamanita ut wankeb’ chetaaqenkil; jo’kan ut, elen sa’ li ch’och’ a’in, ut laa’in tinrameb’ ru laj Lamanita sa’ li ru taq’a a’in, re naq ink’a’ chik te’xik chixtaaqenkil li tenamit a’in.
Ut kik’ulman naq ke’el chaq sa’ li ru taq’a, ut ke’xchap xb’e sa’ li yamyookil ch’och’.
Ut chirix naq wanjenaqeb’ kab’laju kutan sa’ li yamyookil ch’och’ ke’wulak sa’ li ch’och’ Tzarahemla; ut li rey aj Mosiah kixk’uleb’ ajwi’ rik’in sahil ch’oolejil.
 Ut anajwan li rey aj Mosiah kixtaqla naq te’ch’utub’aaq chixjunil li tenamit.
Anajwan moko ke’wan ta xk’ihaleb’ li ralal xk’ajol laj Nefi, malaj xk’ihaleb’ lix komoneb’ laj Nefi, jo’ chanru xk’ihaleb’ lix atenamit laj Tzarahemla, a’an ralal xk’ajol laj bMulek, ut eb’ li ke’chal chaq rochb’een sa’ li yamyookil ch’och’.
Ut moko wankeb’ ta xk’ihal lix tenamit laj Nefi ut lix tenamit laj Tzarahemla jo’ ta xk’ihaleb’ laj Lamanita; relik chi yaal, moko wan ta jo’ ta xyijach lix k’ihaleb’.
Ut anajwan chixjunil lix tenamit laj Nefi wankeb’ chi ch’utch’u, ut jo’kaneb’ ajwi’ chixjunil lix tenamit laj Tzarahemla, ut ch’utch’uukeb’ sa’ ka’ ch’uut.
Ut kik’ulman naq laj Mosiah kixye, ut kixtaqla xyeeb’al re lix tenamit li esil tz’iib’anb’il xb’aan laj Tzeniff; relik chi yaal, kixye li esil tz’iib’anb’il xb’aan lix tenamit laj Tzeniff, chalen chaq naq ke’el chaq Tzarahemla toj reetal naq ke’sutq’i wi’chik.
Ut kixye ajwi’ li aatin tz’iib’anb’il sa’ li resilal laj Alma ut eb’ li ras riitz’in, ut chixjunil lix ch’a’ajkilaleb’, chalen naq ke’el chaq Tzarahemla toj reetal naq ke’sutq’i wi’chik.
Ut anajwan, naq laj Mosiah kixk’e xraqik xyeeb’al li aatin sa’ li tz’iib’anb’il hu, eb’ lix tenamit li ke’kana sa’ li ch’och’ ke’chal xsachikeb’ xch’ool ut k’a’jo’eb’ xk’a’uxl.
Xb’aan naq moko neke’xnaw ta k’a’ru te’xk’oxla; ut naq ke’rileb’ li ani ake’kole’ chaq chi moosil, ke’nujak rik’in sahil ch’oolejil q’axal nim.
Ut jo’kan wi’chik, naq ke’xk’oxlaheb’ li ras riitz’in li ke’kamsiik chaq xb’aaneb’ laj Lamanita, ke’nujak rik’in rahil ch’oolejil, ut ke’el ajwi’ xya’aleb’ ru chi naab’al xb’aan xrahileb’ xch’ool.
Ut jo’kan wi’chik, naq ke’xk’oxla xnach’il lix chaab’ilal li Dios, ut lix wankil sa’ xkolb’al laj Alma ut eb’ li ras riitz’in sa’ ruq’eb’ chaq laj Lamanita ut chiru chaq li moosil, ke’xtaqsi lix yaab’eb’ xkux ut ke’b’antioxin chiru li Dios.
Ut jo’kan wi’chik, naq ke’xk’oxlaheb’ laj Lamanita, a’aneb’ ras riitz’ineb’, ut li maak ut tz’ajnil li wankeb’ wi’, ke’nujak rik’in arahilal ut yot’e’k chirix lix chaab’ilaleb’ li braam.
Ut kik’ulman naq eb’ li ralal xk’ajol laj Amulon ut eb’ lix komon, li ke’xk’am chaq choq’ rixaqileb’ lix rab’ineb’ laj Lamanita, ke’raho’ xch’ool xb’aan xb’aanuhomeb’ lix yuwa’eb’, ut ink’a’ chik ke’raj k’ab’a’iik rik’in lix k’ab’a’eb’ lix yuwa’eb’; jo’kan naq ke’xk’ul sa’ xb’eeneb’ lix k’ab’a’ laj Nefi, re naq ralal xk’ajol laj Nefi taayeemanq reheb’ ut te’k’ehe’q sa’ ajl sa’ xyanqeb’ li ani aj Nefita neke’yehe’ re.
Ut anajwan chixjunileb’ lix tenamit laj Tzarahemla ak’eeb’ileb’ sa’ ajl rik’ineb’ laj Nefita, ut a’in sa’ xk’ab’a’ naq maa’ani chik aj-e naq’axtesiman xwankilal li rey sa’ xb’een, ka’ajeb’ wi’ li ani ralal xk’ajol laj Nefi.
Ut anajwan kik’ulman naq chirix naq laj Mosiah kiraqe’ chi aatinak ut chixyeeb’al reheb’ li tenamit li aatin tz’iib’anb’il, kiraj naq laj Alma taaraatinaheb’ ajwi’ li tenamit.
Ut laj Alma kiraatinaheb’, naq wankeb’ chi ch’utch’u sa’ xninqal ch’uut, ut xko’o sa’ li junjunq ch’uut, ut kixjultika chiruheb’ li tenamit li jalb’a-k’a’uxlej, ut xpaab’ankil li Qaawa’.
Ut a’an ki’elajin chiruheb’ lix tenamit laj Limhi ut eb’ li ras riitz’in, chixjunileb’ li ke’kole’ chaq chiru moosil, naq taajultiko’q reheb’ naq a’ li Qaawa’ li kikolok chaq reheb’.
Ut kik’ulman naq chirix naq laj Alma kixk’ut k’iila na’leb’ chiru li tenamit, ut kixk’e xraqik raatinankileb’, naq li rey aj Limhi kiraj naq taakub’eeq xha’, ut chixjunileb’ lix tenamit ke’raj naq te’kub’eeq ajwi’ xha’.
Jo’kan ut, laj Alma xko’o sa’ li ha’ ut akixkub’siheb’ xha’; relik chi yaal, kixkub’siheb’ xha’ jo’ chanru ajwi’ naq kixb’aanu reheb’ lix komon sa’ li bha’ Mormon; relik chi yaal, ut jo’ k’ihaleb’ li kixkub’siheb’ xha’ ke’wan xna’aj sa’ lix iglees li Dios; ut a’in xb’aan naq neke’xpaab’ li raatin laj Alma.
Ut kik’ulman naq li rey aj Mosiah kixk’e re laj Alma naq tixxaqab’eb’ li iglees chiru chixjunil li ch’och’ Tzarahemla; ut kixk’e axwankil chixk’ojob’ankileb’ laj tij ut laj tzolonel sa’ xb’een li junjunq chi iglees.
Anajwan a’in kib’aanuman xb’aan naq q’axal k’iheb’ li tenamit, jo’kan naq moko ke’ru ta chi jolomiik xb’aan jun aj tzolonel; chi moko ke’ru chixjunileb’ chirab’inkil li raatin li Dios sa’ junaj chi ch’utlajik; Jo’kan naq ke’xch’utub’ rib’ sa’ li junjunq chi ch’uut, a’eb’ iglees neke’yehe’ re; li junjunq chi iglees wankeb’ laj tij ut laj tzolonel reheb’; ut li junjunq chi aj tij naxjultika li aatin jo’ chanru naq q’axtesinb’il re rik’in xtz’uumal re laj Alma.
Ut chi jo’kan, us ta k’iila iglees wan, chixjunileb’ junajeb’ chi aiglees, relik chi yaal, a’aneb’ lix iglees li Dios; xb’aan naq maak’a’ najultikaman sa’ chixjunileb’ li iglees, ka’ajwi’ li jalb’a-k’a’uxlej ut xpaab’ankil li Dios.
Ut anajwan wuqub’ li iglees ke’wan sa’ li ch’och’ Tzarahemla.
Ut kik’ulman naq yalaq ani li te’ajoq re xk’ulb’al sa’ xb’eeneb’ lix ak’ab’a’ li Kristo, malaj li Dios, ke’xjunaji rib’ rik’ineb’ lix iglees li Dios; Ut a’aneb’ axtenamit li Dios neke’yehe’ re.
Ut li Qaawa’ kixhoy lix Musiq’ sa’ xb’eeneb’, ut ke’osob’tesiik, ut ke’usa sa’ li ch’och’.
 Anajwan kik’ulman naq ke’wan naab’al reheb’ li tasal tenamit li toj yookeb’ chi ninqank li ink’a’ ke’ru chixtawb’al ru li raatin li rey aj Benjamin, rik’in naq kok’aleb’ sa’ li kutan naq a’an kiraatina lix tenamit, ut ink’a’ neke’xpaab’ li na’leb’ kanab’anb’il chaq xb’aaneb’ lix yuwa’eb’.
Ink’a’ ke’xpaab’ li k’a’ru kiyehe’ chaq chirix lix waklijikeb’ li kamenaq chi yo’yo, chi moko neke’xpaab’ chirix lix k’ulunik li Kristo.
Ut anajwan xb’aan xmaak’a’il lix paab’aaleb’, ink’a’ ke’ru achixtawb’al ru li raatin li Dios, ut ke’kawu li raameb’.
Ut ink’a’ ke’raj kub’siik xha’; chi moko ke’raj xjunajinkil rib’ rik’in li iglees.
Ut ke’wan choq’ jachb’il ru tenamit chirix lix paab’aaleb’, ut jo’kan ke’kana chi junelik, sa’ li atz’ejwalejil na’leb’ ut li maak wankeb’ wi’, xb’aan naq ink’a’ ke’raj xpatz’b’al xk’ab’a’ li Qaawa’ lix Dios.
Ut anajwan sa’ li rawa’b’ejil laj Mosiah moko ke’wan ta jo’ xyijach ta xk’ihal lix tenamit li Dios; a’ut sa’ xk’ab’a’ li ajachok-ib’ sa’ xyanqeb’ li komon, ke’niman xk’ihaleb’.
Xb’aan naq kik’ulman naq ke’xb’alaq’i naab’al, rik’in lix sahil aatineb’, li wankeb’ sa’ li iglees, ut ke’xk’eheb’ chixb’aanunkil k’iila maak; jo’kan naq ki’aje’ ru naq eb’ li xe’b’aanunk re li maak, li wankeb’ sa’ li iglees, ate’tije’q xb’aan li iglees.
Ut kik’ulman naq ke’k’ame’ chiruheb’ laj tij, ut ke’q’axtesiik chiruheb’ laj tij xb’aaneb’ laj tzolonel; ut eb’ laj tij ke’xk’ameb’ chiru laj Alma, a’an li ataqenaqil aj tij.
Anajwan li rey aj Mosiah kixk’e chaq re laj Alma li wankilal sa’ xb’een li iglees.
Ut kik’ulman naq laj Alma moko kixnaw ta chirixeb’; a’b’an ke’wan naab’al aj yehol nawom chirixeb’; relik chi yaal, eb’ li tenamit ke’xaqli ut ke’xch’olob’ xyaalal lix maa’usilaleb’ chi naab’al.
Anajwan maajun wa chaq xk’ulman xkomon a’in sa’ li iglees; jo’kan naq laj Alma kich’a’ajko’ sa’ xmusiq’, ut kixtaqla naq te’k’ame’q chiru li rey.
Ut kixye re li rey: K’e reetal, wahi’keb’ naab’al li ke’qak’am chawu, li jitb’ileb’ xb’aaneb’ li ras riitz’in; relik chi yaal, ut tawb’ileb’ sa’ li jar paay chi maa’usilal.
Ut moko neke’xjal ta xk’a’uxl chirixeb’ lix maa’usilal; jo’kan naq xe’qak’am chawu, re taaraq aatin chirixeb’ jo’ chanru lix maakeb’.
A’b’an li rey aj Mosiah kixye re laj Alma: K’e reetal, laa’in moko ninraq ta aatin chirixeb’; jo’kan naq aninq’axtesiheb’ sa’ aawuq’ re taaraqe’q aatin chirixeb’.
Ut anajwan kich’a’ajko’ wi’chik xmusiq’ laj Alma; ut xko’o ut kixpatz’ re li Qaawa’ k’a’ru tixb’aanu chirix li na’leb’ a’in, xb’aan naq naxxuwa naq tixb’aanu li k’a’ru ink’a’ us sa’ rilob’aal li Dios.
Ut kik’ulman naq chirix naq kixhoy x’anchalil li raam chiru li Dios, kichal lix yaab’ xkux li Qaawa’ rik’in, ut kixye: Osob’tesinb’ilat laa’at, Alma, ut osob’tesinb’ileb’ li ke’kub’e xha’ sa’ li aha’ Mormon.
Laa’at osob’tesinb’ilat xb’aan laa bpaab’aal q’axal nim, ka’ajwi’ rik’in li raatin lin moos aj Abinadi.
Ut osob’tesinb’ileb’ a’an xb’aan lix paab’aaleb’ q’axal nim, ka’ajwi’ rik’in li aatin li xaye reheb’.
Ut laa’at osob’tesinb’ilat xb’aan naq xaxaqab’ jun li aiglees sa’ xyanq li tenamit a’in; ut eb’ a’an te’xaqab’aaq, ut te’wanq choq’ intenamit.
Relik chi yaal, osob’tesinb’il li tenamit a’in li wankeb’ xch’ool chixk’amb’al aink’ab’a’; xb’aan naq rik’in lin k’ab’a’ naq te’b’oqe’q, ut weheb’.
Ut sa’ xk’ab’a’ naq katpatz’ok we chirix laj q’etol aatin, osob’tesinb’ilat.
Laa’at inmoos, ut nin’ok sa’ sumwank aawik’in naq taawanq aaayu’am chi junelik; ut laa’at tatk’anjelaq chiwu ut tatxik sa’ lin k’ab’a’, ut taach’utub’eb’ inkarneer.
Ut li ani taa’ab’inq re lix yaab’ inkux taawanq choq’ ainkarneer, ut a’an taak’ul sa’ li iglees, ut a’an, laa’in ajwi’ tink’ul.
Xb’aan naq k’e reetal, a’in lin iglees; ani anakub’e xha’ taakub’eeq xha’ choq’ re li jalb’a-k’a’uxlej.
Ut ani li nekek’ul tixpaab’ lin k’ab’a’; ut a’an btinkuy xmaak chi ink’a’ ramb’il.
Xb’aan naq laa’in li anink’ul sa’ inb’een lix maak li ruchich’och’; xb’aan naq laa’in li bkinyo’ob’tesink reheb’; ut laa’in li nink’ehok re li ani napaab’an toj sa’ roso’jik, jun li na’ajej sa’ lin nim uq’.
Xb’aan naq k’e reetal, rik’in lin k’ab’a’ naq neke’b’oqe’; ut wi aneke’xnaw wu te’chalq, ut te’wanq junaq xna’aj chi junelik sa’ lin nim uq’.
Ut taak’ulmanq naq jo’q’e taayaab’asiiq li axkab’ trompeet, chirix a’an eb’ li maajo’q’e bxe’nawok wu te’chalq ut te’xaqliiq chiwu.
Toja’ ut naq te’xnaw naq laa’in li Qaawa’ lix Dios, naq laa’in aj Tojol rixeb’, a’b’an ink’a’ ke’raj toje’k rix.
Toja’ ut naq laa’in tinch’olob’ chiruheb’ naq maajo’q’e akeb’innaw ru; ut bte’xik sa’ li cxam junelik nakana, li kawresinb’il choq’ re laj tza ut eb’ lix anjel.
Jo’kan naq ninye aawe, naq li ani ink’a’ ataa’ab’inq re lix yaab’ inkux, a’an ajwi’ moko teek’ul ta sa’ lin iglees, xb’aan naq a’an moko tink’ul ta sa’ roso’jik li kutan.
Jo’kan naq ninye aawe: Ayu; ut ani naq’etok aatin chiwu, a’an ataaraq aatin chirix ba’ yaal jo’ chanru li maak kixb’aanu; ut wi cnaxch’olob’ lix maak chawu ut chiwu laa’in, ut dnaxjal xk’a’uxl sa’ x’anchalil xch’ool, a’an ekuyb’ilaq xmaak eeb’aan, ut laa’in ajwi’ tinkuy xmaak.
Relik chi yaal, ut ajo’ k’ihal sut bte’xjal xk’a’uxl lin tenamit laa’in tinkuy li q’etok aatin xe’xb’aanu chiwu.
Ut laa’ex ajwi’ ateekuy eemaak cherib’il eerib’; xb’aan naq chi yaal ninye eere, ani ink’a’ naxkuy xmaak li ras riitz’in naq naxye naq xjal xk’a’uxl, a’an ajwi’ xk’e rib’ rub’el tojb’a-maak.
Anajwan ninye aawe, Ayu; ut li ani ink’a’ tixjal xk’a’uxl chirix lix maak, a’an ajwi’ moko taak’ehe’q ta sa’ ajl sa’ xyanq lin tenamit; ut a’in taab’aanumanq chalen sa’ li hoonal a’in.
Ut kik’ulman naq chirix naq laj Alma kirab’i li aatin a’in, kixtz’iib’a re naq taawanq rik’in, ut re naq taaruuq chixraqb’al aatin chirix li tenamit re li iglees a’an, jo’ chanru lix taqlahom li Dios.
Ut kik’ulman naq laj Alma xko’o ut kixraq aatin chirixeb’ li ke’tawe’ sa’ li maa’usilal, jo’ chanru li raatin li Qaawa’.
Ut eb’ li ani ke’jalok xk’a’uxleb’ chirixeb’ lix maak ut ake’xch’olob’eb’, eb’ a’an kixk’e sa’ ajl sa’ xyanqeb’ li tenamit re li iglees; Ut eb’ li ink’a’ ke’raj xch’olob’ankil lix maak ut xjalb’al xk’a’uxleb’ chirix lix maa’usilaleb’, eb’ a’an moko ke’k’ehe’ ta sa’ ajl sa’ xyanqeb’ li tenamit re li iglees, ut ake’sache’ reetalil lix k’ab’a’eb’.
Ut kik’ulman naq laj Alma kixtuqub’ chixjunil li k’a’ru na’uxman sa’ li iglees; ut ke’ok wi’chik chi wank sa’ tuqtuukilal ut chi usaak chi numtajenaq sa’ li k’a’ru na’uxman sa’ li iglees, ut ke’b’eek chi tiikeb’ xk’a’uxl chiru li Dios; naab’aleb’ li ke’xk’ul ut naab’aleb’ li ke’xkub’siheb’ xha’.
Ut anajwan chixjunil li k’a’aq re ru a’in ke’xb’aanu laj Alma ut eb’ li rech aj k’anjel li wankeb’ sa’ xb’eenil li iglees, ut ke’b’eek chi yalb’ileb’ anchal xq’e, ut ke’xk’ut li raatin li Dios sa’ chixjunil li k’a’aq re ru, ut ke’xnumsi li k’iila paay chi ch’a’ajkilal, ut ke’rahob’tesiik xb’aaneb’ chixjunil li moko ke’wan ta sa’ lix iglees li Dios.
Ut ke’xtijeb’ li ras riitz’in; ut ke’xk’ul ajwi’ axtijb’aleb’, li junjunq xb’aan li raatin li Dios, jo’ chanruheb’ lix maak, malaj li maak kixb’aanu chaq, chi taqlanb’ileb’ xb’aan li Dios naq bte’tijoq chi ink’a’ te’xkanab’, ut naq cte’b’antioxinq sa’ chixjunil li k’a’aq re ru.
 Anajwan kik’ulman naq chirix naq eb’ li aralal laj Mosiah ke’xb’aanu chixjunil li k’a’aq re ru a’in, ke’xk’am b’ab’ay xk’ihal chirixeb’ ut ke’sutq’i rik’in xyuwa’eb’, a’ li rey, ut ke’xtz’aama chiru naq a’an tixk’e reheb’ naq te’xik, rochb’eeneb’ li sik’b’ileb’ ru xb’aaneb’, taqe’q sa’ li ch’och’ bNefi re naq te’ruuq chixjultikankil li k’a’aq re ru ke’rab’i, ut re te’ruuq chixk’eeb’al li raatin li Dios reheb’ laj Lamanita, li ras riitz’ineb’— Re naq maare te’xk’ameb’ chixnawb’al chirix li Qaawa’ lix Dios, ut te’xq’unb’esiheb’ xch’ool chirix xmaa’usilaleb’ lix yuwa’eb’; ut re naq maare te’xk’irtesi lix akaqaleb’ xch’ool choq’ reheb’ laj Nefita, re naq eb’ a’an te’k’ame’q ajwi’ chi saho’k sa’ xch’ool rik’in li Qaawa’ lix Dios, re naq te’ruuq chi wank sa’ xyaalal chirib’ileb’ rib’, ut re naq maak’a’aq chik li wech’ok-ib’ sa’ chixjunil li ch’och’ li kixk’e chaq reheb’ li Qaawa’ lix Dios.
Anajwan eb’ a’an ke’raj raj naq taach’olob’amanq li kolb’a-ib’ chiru li junjunq li yo’ob’tesinb’il, xb’aan naq ink’a’ ke’ru achixkuyb’al naq taa’oso’q braam ani junaq chi winq; relik chi yaal, yal xk’oxlankil naq junaq aamej tixnumsi li rahilal cmaak’a’ roso’jik naxk’eheb’ chi siksotk ut chi chenchotk.
Ut chi jo’kan lix Musiq’ li Qaawa’ kik’anjelak sa’ xb’eeneb’, xb’aan naq a’aneb’ chaq laj maak li aq’axal yib’eb’ ru.
Ut li Qaawa’ kixk’oxla sa’ li bruxtaan maak’a’ roso’jik, naq us xkolb’al lix yu’ameb’; a’b’anan ke’xnumsi naab’al xyot’ikeb’ li raam sa’ xk’ab’a’ lix maa’usilaleb’, ut naab’al li rahilal ke’xk’ul ut ke’xxuwa chaq naq te’tz’eqe’q chi junelik.
Ut kik’ulman naq k’iila kutan ke’xtz’aama chiru lix yuwa’ naq te’ruuq chi taqe’k sa’ li ch’och’ Nefi.
Ut li rey aj Mosiah xko’o ut kixpatz’ re li Qaawa’ ma us naq tixkanab’eb’ li ralal chi taqe’k sa’ xyanqeb’ laj Lamanita re xjultikankil li aatin.
Ut li Qaawa’ kixye re laj Mosiah: Kanab’eb’ chi taqe’k, xb’aan naq naab’aleb’ li te’paab’anq re li raatineb’, ut te’wanq xyu’am chi junelik; ut laa’in ateb’inkol chaq laa walal sa’ ruq’eb’ laj Lamanita.
Ut kik’ulman naq laj Mosiah kixkanab’ naq te’xik ut te’xb’aanu jo’ chanru ke’xtz’aama.
Ut ake’xchap xb’e chiru li yamyookil ch’och’ re toxe’taqe’q chixjultikankil li aatin sa’ xyanqeb’ laj Lamanita; ut moqon btink’e resil lix b’aanuhomeb’.
Anajwan li rey aj Mosiah maa’ani chik wan tixq’axtesi wi’ li awa’b’ejihom, xb’aan naq maajun reheb’ li ralal wan li taak’uluq ta re li awa’b’ejihom.
Jo’kan naq kixchap li tz’iib’anb’il esil li wan chi tz’iib’anb’il chiruheb’ li aperel ch’iich’ bronce, ut jo’kan ajwi’ eb’ lix perel ch’iich’ laj Nefi, ut chixjunil li k’a’aq re ru kixk’uula chaq ut kixkol chaq rix jo’ chanru lix taqlahom li Dios, chirix naq kixjaltesi chaq ru ut kixtaqla xtz’iib’ankil li esil li tz’iib’anb’il chiruheb’ li bperel ch’iich’ oor li ke’tawe’ xb’aaneb’ lix tenamit laj Limhi, li ke’q’axtesiik chaq re xb’aan ruq’ laj Limhi; Ut a’in kixb’aanu xb’aan xnimal xk’a’uxl lix tenamit; xb’aan naq ke’raj chi numtajenaq xnawb’al chirixeb’ li tenamit a’an li sachb’ileb’ chaq.
Anajwan ut, kixjaltesi ru a’an rik’in li wiib’ chi apek a’an li k’eeb’ileb’ sa’ xkab’ichal xmaril jun li k’onk’ookil ch’iich’.
Anajwan kikawresiman li k’a’aq re ru a’in chalen chaq sa’ xtiklajik, ut kinumsiik chiru li junjunq tasal tenamit, choq’ re xk’utb’al xyaalalil li jalanil aatinob’aal; Ut k’uulanb’il ut kolb’il rix xb’aan ruq’ li Qaawa’, re naq a’an tixk’e chi k’ute’k chiru li junjunq chi yo’ob’tesihom li taa’eechaninq re li ch’och’, lix maa’usilal ut lix tz’eqb’eetalil lix tenamit; Ut ani wan rik’in li k’a’aq re ru a’in, aj ailol na’leb’ nayehe’ re, jo’ chanru sa’ najter q’e kutan.
Anajwan chirix naq laj Mosiah kixchoy xjaltesinkil ru li tz’iib’anb’il esil a’in, k’ehomaq reetal, naxye resil li tenamit li ake’sachman, rub’elaj chaq xq’ehil lix sachikeb’ toj naq sa’ xkab’lajik li bnimla najt xteramil kab’l, sa’ xq’ehil naq li Qaawa’ ckixsachi raatinob’aaleb’ li tenamit, ut ke’jek’iman chi najt chiru lix b’een chixjunil li ruchich’och’; relik chi yaal, ut rub’elaj ajwi’ chaq a’an toj naq yo’ob’tesinb’il chaq laj Adan.
Anajwan li esil a’in kixk’e chi numtajenaq xrahileb’ xch’ool lix tenamit laj Mosiah, relik chi yaal, ke’nujak rik’in rahil ch’oolejil; a’b’anan kixk’e naab’al li na’leb’ reheb’, li ke’saho’ wi’ xch’ool.
Ut li esil a’in moqon taatz’iib’amanq; xb’aan naq k’ehomaq reetal, aajel ru naq chixjunil reheb’ li tenamit te’xnaw chirix li k’a’aq re ru tz’iib’anb’il sa’ li esil a’in.
Ut anajwan, jo’ xinye eere, naq chirix naq li rey aj Mosiah kixb’aanu chixjunil li k’a’aq re ru a’in, kixchapeb’ li perel ch’iich’ abronce, ut chixjunil li k’a’aq re ru kixk’uula chaq, ut kixq’axtesi re laj Alma, a’an ralal laj Alma; relik chi yaal, chixjunil li tz’iib’anb’il esil, ut jo’kan ajwi’ li bk’utleb’aal aatin, ut kixq’axtesi re a’an, ut kixtaqla naq tixk’uula ut ctixkol rix, ut jo’kan ajwi’ tixtz’iib’a jun esil chirix li tenamit, ut taanumsiiq chaq a’an xb’aan li jun tasal tenamit re li jun tasal chik, jo’ chanru ajwi’ kinumsiik chaq chalen chaq xq’ehil naq ki’el chaq laj Lehi Jerusalen.
 Ut anajwan, kik’ulman naq chirix naq li rey aj Benjamin kixk’e xraqik xyeeb’al li aatin li kiq’axtesiik chaq re xb’aan lix anjel li Qaawa’, naq kixb’eresi li rilob’aal chixsutam wankeb’ wi’ li ch’utch’uukil tenamit, ut k’ehomaq reetal, t’anenaqeb’ chi ch’och’, xb’aan naq chalenaq sa’ xb’eeneb’ li axiw chiru li Qaawa’.
Ut ke’ril chaq rib’ sa’ lix atz’ejwalejil na’leb’eb’, chi bkub’enaqeb’ xnimal chiru ajwi’ lix poqsil li ch’och’.
Ut chixjunileb’ ke’xjap re chi junajeb’ xyaab’ xkux, ke’xye: Aay, chawuxtaana taxaq qu, ut chak’anjela lix ckik’el li Kristo li natojok rix li maak, re taaruuq taqak’ul xkuyb’al li qamaak, ut taasaqob’resiiq ru li qach’ool; xb’aan naq naqapaab’ li Jesukristo, li Ralal li Dios, li dkiyo’ob’tesink re li choxa ut li ch’och’, ut chixjunil li k’a’aq re ru, li taakub’eeq sa’ xyanqeb’ li ralal xk’ajoleb’ li winq.
Ut kik’ulman naq chirix naq ke’xye li aatin a’in lix Musiq’ li Qaawa’ kichal sa’ xb’eeneb’, ut ke’nujak rik’in sahil ch’oolejil, xb’aan naq ak xe’xk’ul arisinkileb’ lix maak, ut tuqtu chik breek’ob’aaleb’ xch’ool, sa’ xk’ab’a’ lix cpaab’aaleb’ q’axal nim li wan chirix li Jesukristo li toj taachalq, jo’ chanru li aatin kixye chaq li rey aj Benjamin reheb’.
Ut li rey aj Benjamin kixte wi’chik xtz’uumal re, ut ki’ok chiraatinankileb’, ut kixye: Ex inkomon ut ex was wiitz’in, ex wech alal ut ex intenamit, jun sut chik tintz’aama lee rab’ihom, re tex’ab’inq ut teetaw ru li rela’ waatin li tinye eere.
Xb’aan naq k’ehomaq reetal, wi li na’leb’ chirix lix chaab’ilal li aDios sa’ li hoonal a’in x’ajsink eeru chireek’ankil lee maak’a’il, ut naq maak’a’ nekex’ok wi’ ut t’anenaqex— Ninye eere, wi ak xexk’ame’ achixnawb’al chirix lix chaab’ilal li Dios, ut lix wankilal maak’a’ xjuntaq’eetankil, ut xnimal lix na’leb’, ut lix kuyum, ut xnajtil li royb’enihom choq’ reheb’ li ralal xk’ajoleb’ li winq; ut jo’kan ajwi’, lix btojb’al rix li maak li kawresinb’il chalen chaq sa’ cxk’ojlajik li ruchich’och’ re naq rik’in a’an taachalq li kolb’a-ib’ rik’in li ani dtixkanab’ rib’ chiru li Qaawa’, ut tixyal xq’e chixpaab’ankil lix taqlahom, ut taakanaaq sa’ li paab’aal toj sa’ roso’jik lix yu’am, a’ lix yu’am li tz’ejwalej nakam li yookin chixyeeb’al— Ninye, naq a’in li winq li nak’uluk re li kolb’a-ib’, sa’ xk’ab’a’ lix tojb’al rix li maak li kikawresiman chalen chaq sa’ xk’ojlajik li ruchich’och’ choq’ re chixjunileb’ li winq, li wanjenaqeb’ chalen chaq axt’anik laj Adan, malaj li wankeb’, malaj li toj te’wanq, toj reetal sa’ roso’jik li ruchich’och’.
Ut a’in li nak’amok chaq re li kolb’a-ib’.
Ut amaajun chik kolb’a-ib’ wan, ka’ajwi’ a’in li yeeb’il resil; chi moko wan ta junaq chik na’leb’ naru taakole’q wi’ li winq, ka’ajwi’ li na’leb’ li xinye eere.
Paab’omaq li Dios; paab’omaq naq a’an wan, ut naq kixyo’ob’tesi chixjunil li k’a’aq re ru, sa’ choxa jo’ ajwi’ sa’ ch’och’; paab’omaq naq a’an wan chixjunil lix achaab’ilal xna’leb’, ut chixjunil li wankilal, sa’ choxa jo’ ajwi’ sa’ ch’och’; paab’omaq naq li winq moko bnaxtaw ta xyaalal chixjunil li k’a’aq re ru naru li Qaawa’ chixtawb’al xyaalal.
Ut jo’kan wi’chik, paab’omaq naq tento ateejal eek’a’uxl chirixeb’ lee maak ut teekanab’eb’, ut teetuulanob’resi eerib’ chiru li Dios; ut teepatz’ sa’ x’anchalil eech’ool naq a’an btixkuy eemaak; ut anajwan, wi cnekepaab’ chixjunil li k’a’aq re ru a’in, cheril eerib’ naq dteeb’aanu.
Ut ninye wi’chik eere jo’ kinye junxil, naq jo’ chanru naq xexk’ame’ chixnawb’al chirix lix loq’alil li Dios, malaj wi xenaw chirix lix chaab’ilal ut axeyal xsahil lix rahom, ut xek’ul jun li brisinkil lee maak, li xk’amok chaq a’ sahil ch’oolejil a’in q’axal nim sa’ lee raam, chi jo’kan nawaj raj naq chijultiko’q eere, ut junelik chikanaaq sa’ eech’ool, lix nimal ru li Dios, ut lee cmaak’a’il, ut lix dchaab’ilal a’an ut xnajtil li royb’enihom choq’ eere laa’ex lix yo’ob’tesihom li moko eek’ulub’ ta, ut chetuulanob’resi eerib’ toj sa’ xchamal li etuulanil ch’oolej, rik’in fxpatz’b’al xk’ab’a’ li Qaawa’ wulaj wulaj, ut rik’in xxaqab’ankil eerib’ chi kaw sa’ xpaab’ankil li k’a’ru toj taachalq, li kiyehe’ rik’in xtz’uumal re li anjel.
Ut k’ehomaq reetal, ninye eere naq wi nekeb’aanu a’in junelik taasaho’q eech’ool, ut texnujaq rik’in lix arahom li Dios, ut junelik btaakanaaq eerik’in li risinkil lee maak; ut taanimanq eenawom chirix lix loq’al a’an li kiyo’ob’tesink eere, malaj eenawom chirix li k’a’ru tiik ut yaal.
Ut moko taawanq ta eech’ool chixrahob’tesinkil eerib’ cherib’il eerib’, re b’an wank sa’ atuqtuukilal, ut re xk’eeb’al re li junjunq chi winq a’ yaal jo’ k’a’ru li xk’ulub’.
Ut moko teekanab’eb’ ta lee akok’al chi wank sa’ xtz’okajik, malaj chi t’ust’u; chi moko teekanab’eb’ chixq’etb’aleb’ lix chaq’rab’ li Dios, ut bchixpleetinkil rib’ ut xwech’b’al rib’ chirib’ileb’ rib’, ut k’anjelak chiru laj tza, a’an laj eechal re li maak, malaj ut a’an li maa’us aj musiq’ej li yeeb’il resil xb’aaneb’ li qayuwa’, rik’in naq a’an aj xik’ ilonel re chixjunil li tiikilal.
aTeetzoleb’ b’an re bte’b’eeq sa’ xb’ehil li yaal ut li tiikil k’a’uxlej; teetzoleb’ re cte’xra rib’ chirib’ileb’ rib’, ut re te’k’anjelaq li jun chiru li jun chik.
Ut jo’kan ajwi’, laa’ex ajwi’ ateek’e xtenq’ankileb’ li ani te’ajoq re tenq’aak eeb’aan; teek’e li k’a’ru eere re li ani na’ajok ru; ut ink’a’ teekanab’ naq laj blemoox taatz’aamanq cheru chi maak’a’ tixk’ul, ut teetz’eqtaana re taa’oso’q.
Maare ataaye: Li winq xjunes rib’ xk’am xrahil sa’ xb’een; jo’kan naq tinram li wuq’, ut ink’a’ tink’e re xkomon lin tzakemq, chi moko tink’e re xkomon li k’a’ru wan we, re naq moko tixk’ul ta rahilal, xb’aan naq tiik ru lix tojb’a-maak— A’b’anan ninye aawe, at winq, ani nab’aanunk re a’in, k’a’jo’ na’aje’ naq tixjal xk’a’uxl; ut wi moko naxjal ta xk’a’uxl chirix li k’a’ru xb’aanu, a’an na’oso’ chi junajwa, ut maak’a’ k’a’ru re sa’ li rawa’b’ejihom li Dios.
Xb’aan naq k’ehomaq reetal, ma maawa’o tab’i’ aj lemoox chiqajunilo?
Ma ink’a’ tab’i’ chiqajunilo chapchooko chiru li junaj chi Dios a’an, re tixk’e chixjunil li k’a’ru wan qe, choq’ qatzakemq jo’ ajwi’ choq’ qaq’, ut choq’ oor, ut choq’ plaat, ut choq’ chixjunil li jar paay chi b’ihomal li wan qe?
Ut k’ehomaq reetal, sa’ li hoonal ajwi’ a’in, laa’ex yookex chixpatz’b’al xk’ab’a’, ut chixtz’aamankil risinkil lee maak chiru.
Ut ma xkanab’ tab’i’ naq xextz’aaman chi maak’a’ xek’ul?
Ink’a’, kixhoy b’an lix Musiq’ sa’ eeb’een, ut xk’e chi nujak lee ch’ool rik’in asahil ch’oolejil, ut xk’e chi tz’ape’k xtz’uumal eere jo’kan naq moko kexru ta chixtawb’al eeyehom, xb’aan naq q’axal nim xsahil eech’ool.
Anajwan ut, wi li Dios, li kiyo’ob’tesink eere, li chapchookex wi’ choq’ re lee yu’am ut chixjunil li k’a’ru eere ut li chanru wankex, naxk’e eere yalaq k’a’ru us li nekepatz’, rik’in paab’aal, rik’in xpaab’ankil naq teek’ul, q’axal wi’chik naq tento raj ateek’e xkomon li k’a’ru eere cherib’il eerib’.
Ut wi anekeraq aatin chirix li winq li natz’aaman cheru re tixk’ul li k’a’ru eere re naq ink’a’ taa’oso’q, ut nekejit, q’axal tiikaq wi’chik ru eejitb’al laa’ex naq bink’a’ xek’e li k’a’ru wan eere, li moko eere ta, re b’an li Dios, a’an ajwi’ aj eechal re lee yu’am, a’b’anan maajun eetz’aamahom nekewaklesi, chi moko nakajal aak’a’uxl rik’in li k’a’ru xab’aanu.
Ninye eere, rahilal sa’ xb’een li winq a’an, xb’aan naq li k’a’ru wan re taa’oso’q rochb’een; ut anajwan, ninye li k’a’aq re ru a’in reheb’ li ab’ihomeb’ chirix li k’a’aq re ru re li ruchich’och’ a’in.
Ut jo’kan wi’chik, ninye reheb’ li neb’a’, laa’ex li maak’a’ k’a’ru eere, a’ut tz’aqal li wan eere re texkanaaq wulaj wulaj; ninye laa’ex li ink’a’ nekexk’ehok re laj lemoox xb’aan naq maak’a’ k’a’ru eere; tinwaj raj naq teeye sa’ lee ch’ool naq: Ink’a’ nink’e xb’aan naq maak’a’ we, a’b’anan wi ta wan we atink’e raj.
Ut anajwan, wi nekeye a’in sa’ lee ch’ool nekexkana chi maak’a’ eemaak; wi ut ink’a’, ak’eeb’il tojb’a-maak sa’ eeb’een, ut lee tojb’a-maak tiik ru, xb’aan naq nekera ru li k’a’ru ink’a’ xek’ul.
Ut anajwan, sa’ xk’ab’a’ li k’a’aq re ru a’in kinye eere—inyehaq, re naq taaruuq taakanaaq eerik’in wulaj wulaj li risinkil lee maak, re naq atexb’eeq chi maak’a’ eemaak chiru li Dios—tinwaj raj naq bteek’e xkomon li k’a’ru wan eere reheb’ li cneb’a’, li junjunq chi winq jo’ chanru li k’a’ru wan re, jo’ dxk’eeb’al xtzakemq li taatz’okaaq, xtiqib’ankil li t’ust’u, rula’aninkileb’ li yaj ut xk’eeb’al xtenq’ankileb’, re musiq’ej jo’ ajwi’ re li yu’am a’in, jo’ chanru li ajb’il xb’aaneb’.
Ut k’ehomaq reetal naq taab’aanumanq chixjunil li k’a’aq re ru a’in chi k’oxlanb’il ut chi tuqtu; xb’aan naq moko aajel ta ru naq ataa’alinaq junaq winq chi q’axal kaw wi’chik chiru lix metz’ew.
Ut jo’kan wi’chik, aajel b’an ru naq yalb’ilaq xq’e, re naq tixk’ul li maatan; jo’kan naq tento taab’aanumanq chi tuqtu chixjunil li k’a’aq re ru.
Ut tinwaj raj naq chijultiko’q eere, naq ani eere naxpatz’ k’a’ruhaq chi to’ninb’il rik’in li ras riitz’in, chixq’ajsihaq li k’a’ru xk’ul chi to’ninb’il, jo’ chanru ajwi’ xye, malaj ut taab’aanu li maak, ut maare taak’e ajwi’ laa was aawiitz’in chixb’aanunkil li maak.
Ut re xraqb’al, moko naru ta tinye eere chixjunil li k’a’aq re ru taaruuq teeb’aanu wi’ li maak, xb’aan naq jalan jalanq li b’e ut paay wan, q’axal k’iheb’, jo’kan naq ink’a’ naru nink’eheb’ sa’ ajl.
A’b’anan a’in naru tinye eere, naq wi ink’a’ anekeril eerib’, ut lee bk’a’uxl, ut lee craatin, ut lee b’aanuhom, ut ink’a’ nekex’ab’ink chiru lix taqlahom li Dios, ut ink’a’ nekexkana sa’ li paab’aal chirix li k’a’ru eerab’ihom chirix lix k’ulunik li Qaawa’, toj sa’ roso’jik lee yu’am, tento tex’oso’q.
Anajwan ut, at winq, chijultiko’q aawe, ut mat-oso’.
 Ut anajwan, kik’ulman naq chirix naq li rey aj Benjamin kiraatinaheb’ lix tenamit chi jo’kan, kixtaqla sa’ xyanqeb’, ut kiraj xnawb’al rik’in lix tenamit ma neke’xpaab’ li aatin li kixye chaq reheb’.
Ut chixjunileb’ ke’xjap re chi junajeb’ xyaab’ xk’ux, chixyeeb’al: Yaal, naqapaab’ chixjunil li aatin li xaye qe; ut jo’kan ajwi’, naqanaw chirix lix tz’aqalil re ru ut lix yaalalil, xb’aan lix Musiq’ li Qaawa’ Q’axal Nim Xwankil, li xk’anjela jun li nimla ajalok qe, malaj re li qach’ool, jo’kan naq maak’a’ chik li qajom re xb’aanunkil li bmaa’usilal; re b’an xb’aanunkil rajlal li chaab’ilal.
Ut laa’o ajwi’ qajunes, sa’ xk’ab’a’ lix chaab’ilal li Dios li maak’a’ roso’jik, ut lix k’utb’esihom lix Musiq’, nim ru li qilom chirix li k’a’ru taachalq; ut wi ta taa’ajmanq ru, tooruuq raj chi aatinak jo’ profeet chirix chixjunil li k’a’aq re ru.
Ut a’an li paab’aal li wanjenaq qik’in chirix li k’a’aq re ru kixye qe li qarey li xk’amok qe chixnawb’al li xnimal ru na’leb’ a’in, li nasaho’ wi’ qach’ool rik’in a’ sahil ch’oolejil a’in li q’axal nim.
Ut wan qach’ool chi ok sa’ jun li asumwank rik’in li qaDios re xb’aanunkil li naraj a’an, ut re ab’ink chiru lix taqlahom sa’ chixjunil li k’a’aq re ru tooxtaqla wi’, chiru chixjunil li rela’ li qakutan, re naq ink’a’ taqak’am sa’ qab’een jun li brahilal li maajo’q’e na’oso’, jo’ chanru yeeb’il xb’aan li canjel, re naq ink’a’ too’uk’aq chire li sek’ re lix josq’il li Dios.
Ut anajwan, a’ineb’ li aatin kiraj li rey aj Benjamin rik’ineb’, ut chi jo’kan kixye reheb’: Xeye li aatin li kiwaj; ut li sumwank li kek’uub’ a’an jun li sumwank tiik.
Ut anajwan, sa’ xk’ab’a’ li sumwank li kek’uub’, laa’ex aralal xk’ajol li Kristo taayehe’q eere, li ralal, ut lix rab’in; xb’aan naq k’ehomaq reetal, sa’ li kutan a’in bxexrala sa’ musiq’ejil, xb’aan naq nekeye naq jalb’il lee cch’ool xb’aan xpaab’ankil lix k’ab’a’; jo’kan naq dyo’lajenaqex rik’in a’an, ut okenaqex choq’ eralal ut xrab’in.
Ut rub’el li jolomej a’in aach’ab’anb’ilex, ut bmaajun chik jolomej wan naru tex’ach’ab’aaq wi’.
Maajun chik ck’ab’a’ej k’eeb’il nachal wi’ li kolb’a-ib’; jo’kan ut, nawaj raj naq dchek’ul sa’ eeb’een lix k’ab’a’ li Kristo, chejunilex li xex’ok sa’ li sumwank rik’in li Dios naq tex’ab’inq chiru toj sa’ roso’jik lee yu’am.
Ut taak’ulmanq naq ani nab’aanunk re a’in taatawe’q sa’ xnim uq’ li Dios, xb’aan naq tixnaw li k’ab’a’ej li b’oqb’il wi’; xb’aan naq taab’oqe’q rik’in lix k’ab’a’ li Kristo.
Ut anajwan taak’ulmanq, naq ani ink’a’ tixk’ul sa’ xb’een lix k’ab’a’ li Kristo, tento taab’oqe’q rik’in ajalan chik k’ab’a’ej; jo’kan naq naxtaw rib’ sa’ bxtz’e uq’ li Dios.
Ut tinwaj raj naq chijultiko’q ajwi’ eere, naq a’in li ak’ab’a’ej li kinye naq tink’e eere li maajo’q’e taasachmanq reetalil, ka’ajwi’ xb’aan q’etok aatin; jo’kan ut, ilomaq eerib’ re naq ink’a’ texq’etoq aatin, re naq ink’a’ taasachmanq reetalil li k’ab’a’ej sa’ lee ch’ool.
Ninye eere, tinwaj raj naq chijultiko’q eere naq junelik achek’uula chi tz’iib’anb’il li k’ab’a’ej sa’ lee ch’ool, re naq moko tawb’ilaqex ta sa’ xtz’e uq’ li Dios, re b’an teerab’i ut teenaw ru lix yaab’ kuxej li texb’oqe’q wi’, ut jo’kan ajwi’ li k’ab’a’ej li texxb’oq wi’.
Xb’aan naq chan ta wi’ ru naq junaq winq atixnaw ru laj eechal k’anjel li moko xk’anjelak ta wi’ chiru, ut li moko nawb’il ta ru xb’aan, ut li najt wan rik’in lix k’oxlahom ut li rajom lix ch’ool?
Ut jo’kan wi’chik, ma naxchap tab’i’ junaq winq lix b’uur li rech kab’al, ut naxkanab’ chi wank rik’in?
Ink’a’ b’an, moko tixkanab’ ta chi tzekank sa’ xyanqeb’ lix ketomq; taaralinasi b’an, ut taarisi chaq.
Ninye eere, naq jo’kan ajwi’ taa’uxq sa’ eeyanq laa’ex wi ink’a’ nekenaw li k’ab’a’ej li b’oqb’ilex wi’.
Jo’kan ut, tinwaj raj naq junelik xaqxooqex ut ink’a’ chex’eek’anq, junelik chinumtaq eerik’in li chaab’il k’anjel, re naq li Kristo, li Qaawa’ Dios Q’axal Nim Xwankil, atexxtz’ap choq’ reechanihom, re naq k’amb’ilaqex sa’ choxa, re naq taawanq eekolb’al li junelik nakana, ut eeyu’am chi junelik, sa’ xk’ab’a’ lix chaab’ilal xna’leb’, ut lix wankilal, ut lix tiikal ru xna’leb’, ut li ruxtaan a’an li bkiyo’ob’tesink re chixjunil li k’a’aq re ru, sa’ choxa ut sa’ ch’och’, li wan choq’ Dios sa’ xb’een chixjunil.
Amen.
 Ut anajwan, li rey aj Benjamin kixk’oxla naq aajel ru, chirix naq kixchoy raatinankil li tenamit, naq atixk’ul lix k’ab’a’eb’ chixjunileb’ li ke’ok chaq sa’ jun li sumwank rik’in li Dios naq te’xpaab’ lix taqlahom.
Ut kik’ulman naq maajun aamej kiwan, ka’ajeb’ wi’ li kok’al, li ink’a’ ke’ok sa’ li sumwank ut ke’xk’ul sa’ xb’eeneb’ lix k’ab’a’ li Kristo.
Ut jo’kan wi’chik, kik’ulman naq chirix naq li rey aj Benjamin kixk’e xraqik chixjunil li k’a’aq re ru a’in, ut kixk’ojob’ laj aMosiah li ralal re taawanq choq’ aj taqlanel ut choq’ rey sa’ xb’een lix tenamit, ut kixk’e re chixjunil li chaq’rab’ink chirix li awa’b’ejihom, ut bkixxaqab’eb’ ajwi’ laj tij re cxtzolb’aleb’ li tenamit, re naq chi jo’kan te’ruuq chirab’inkil ut chixnawb’al lix taqlahom li Dios, ut re reek’asinkileb’ xch’ool sa’ xjultikankil li dxaqab’anb’il aatin li ke’ok wi’ chaq, kixkanab’eb’ chi xik li ch’utch’uukil tenamit, ut ke’sutq’i chixjunqaleb’, jo’ chanru lix junkab’aleb’, sa’eb’ li rochoch.
Ut laj aMosiah ki’ok chi awa’b’ejink sa’ xna’aj lix yuwa’.
Ut ki’ok chi awa’b’ejink sa’ lix laje xka’k’aal chihab’ lix yu’am, jo’kan naq chi ajlanb’il, wan na kaahib’ cient rik’in waqlaju xkaak’al chihab’ brelik chaq laj Lehi Jerusalen.
Ut li rey aj Benjamin oxib’ chihab’ kikana chi yo’yo, ut kikam.
Ut kik’ulman naq li rey aj Mosiah kib’eek sa’eb’ lix b’e li Qaawa’, ut ki’ab’in chiru lix raqb’a-aatin ut lix k’uub’anb’il aatin, ut kixpaab’ lix taqlahom sa’ chixjunil li k’a’aq re ru li b’arwan kixtaqla wi’.
Ut li rey aj Mosiah kixk’e naq eb’ lix tenamit te’xk’anjela li ch’och’.
Ut a’an ajwi’ xjunes kixk’anjela li ch’och’, re naq chi jo’kan amoko taawanq ta choq’ iiq chiru lix tenamit, re naq tixb’aanu jo’ chanru li k’a’ru kixb’aanu chaq lix yuwa’ sa’ chixjunil li k’a’aq re ru.
Ut maajun wech’ok-ib’ kiwan sa’ xyanq lix tenamit chiru xnumik oxib’ chihab’.
 Ut kik’ulman naq chirix naq li rey aj Limhi kixk’e xraqik raatinankil lix tenamit, xb’aan naq kixye k’iila k’a’aq re ru chiruheb’ ut yal junjunq reheb’ kintz’iib’a sa’ li hu a’in, a’an kixye re lix tenamit chixjunil li k’a’aq re ru chirixeb’ li ras riitz’ineb’ li wankeb’ sa’ li ch’och’ Tzarahemla.
Ut kixk’e naq laj Ammon taaxaqliiq chiru li ch’utch’uukil tenamit, ut tixseraq’i reheb’ chixjunil li k’a’ru ke’xk’ul chaq li ras riitz’ineb’ chalen chaq sa’ li kutan ki’el wi’ chaq laj Tzeniff sa’ li ch’och’ toj reetal naq a’an ajwi’ ki’el chaq sa’ li ch’och’.
Ut jo’kan ajwi’ kixnumsi chiruheb’ lix ch’otonel aatin kixtzoleb’ wi’ li rey aj Benjamin, ut kixch’olob’ a’an chiru lix tenamit li rey aj Limhi, re naq te’ruuq chixtawb’al ru chixjunil li aatin li kixye.
Ut kik’ulman naq chirix naq kixb’aanu chixjunil a’in, naq li rey aj Limhi kixkanab’ chi xik li ch’utch’uukil tenamit, ut kixk’eheb’ chi sutq’iik, li junjunq sa’ tz’aqal li rochoch.
Ut kik’ulman naq kixtaqla naq eb’ li perel ch’iich’ wan wi’ li atz’iib’anb’il esil chirix lix tenamit chalen chaq naq ke’el chaq sa’ li ch’och’ Tzarahemla, te’k’ame’q chiru laj Ammon re naq taaruuq chirilb’al xsa’.
Ut tikto chirix naq laj Ammon kiril xsa’ li tz’iib’anb’il esil, li rey kipatz’ok rik’in a’an re tixnaw ma naru chixk’utb’al xyaalalileb’ li jalanil aatinob’aal, ut laj Ammon kixye re naq ink’a’ naru chiru.
Ut li rey kixye re: Rik’in naq xraho’ inch’ool xb’aan lix ch’a’ajkilaleb’ lin tenamit, kintaqla naq oxib’ roxk’aal reheb’ lin tenamit te’xchap xb’e chiru li yamyookil ch’och’, re naq chi jo’kan te’ruuq chixtawb’al li ch’och’ Tzarahemla, re naq taaruuq taqatz’aama chiruheb’ li qas qiitz’in naq toohe’xkol chaq chiru li moosil.
Ut eb’ a’an ke’sach sa’ li yamyookil ch’och’ chiru xnumik k’iila kutan, a’b’anan ke’xyal xq’e, ut moko ke’xtaw ta li ch’och’ Tzarahemla; ke’sutq’i b’an sa’ li ch’och’ a’in, chirix b’eek sa’ jun li ch’och’ sa’ xyanqatq k’iila ha’, chirix xtawb’al jun li ch’och’ hirho wi’ xb’aqeleb’ li winq, ut li xul, ut hirho ajwi’ aran li jar paay chi po’lem kab’l, chirix xtawb’al jun li ch’och’ wanjenaq chaq jun li tenamit li ke’wan chaq xk’ihal jo’ chanru xk’ihal lix k’iila teep laj Israel.
Ut re xch’olob’ankil xyaalal naq yaal li k’a’aq re ru ke’xye, ke’xk’am chaq akaahib’ xka’k’aal perel chi ch’iich’ li nujenaqeb’ rik’in tz’iib’, ut a’aneb’ tz’aqal oor okenaq.
Ut k’e reetal, jo’kan ajwi’, ke’xk’am chaq li axramb’al ru ch’oolej, li ninqeb’, ut ch’iich’ bbronce ut kaqi ch’iich’ okenaqeb’ wi’, ut tz’aqaleb’ re ru.
Ut jo’kan wi’chik, ke’xk’ameb’ chaq li yok’leb’ ch’iich’, oso’jenaqeb’ li roq, ut lix q’esnaleb’ po’b’il rik’in mo’; ut maajun wan sa’ li ch’och’ li naruhan chixk’utb’al xyaalalil li aatinob’aal malaj li k’a’ru tz’iib’anb’il chiruheb’ li perel ch’iich’.
Jo’kan naq kinye aawe: ma nakatru chixjaltesinkil ru li aatin?
Ut ninye wi’chik aawe: Ma nakanaw ru anihaq li naru chixjaltesinkil ru li aatinob’aal?
Xb’aan naq nawaj naq taajaltesimanq ru li tz’iib’anb’il esil a’in sa’ li qaatinob’aal; xb’aan naq maare tixk’e qana’leb’ chirix jun rela’ li tenamit li ke’sache’, li kichal wi’ li tz’iib’anb’il esil a’in; malaj ut maare tixk’e qana’leb’ chirix ajwi’ li tenamit a’in li sachb’il; ut nawaj raj xnawb’al k’a’ut naq ke’sache’.
Anajwan laj Ammon kixye re: Naru tinye chi yaal aawe, at rey, chirix jun li winq li naru achixjaltesinkil ru li tz’iib’anb’il esil; xb’aan naq wan rik’in a’an k’a’ru naru wi’ chi ilok, ut chixjaltesinkil ru chixjunil li tz’iib’anb’il esil li najter xyiib’ankil; ut a’an jun li maatan k’eeb’il xb’aan li Dios.
Ut li k’a’ re ru a’an bk’utleb’aal aatin nayeeman re, ut maajun winq naru chi ilok chiru, ka’ajwi’ wi taqlanb’il, maare anchal tixsik’ li k’a’ru moko xk’ulub’ ta chiru, ut taa’oso’q raj a’an.
Ut li ani taqlanb’il chi ilok chiru, a’an aj cilol na’leb’ nayeeman re.
Ut k’e reetal, lix reyeb’ li tenamit li wankeb’ sa’ li ch’och’ Tzarahemla, a’an li winq li taqlanb’il chixb’aanunkil li k’a’aq re ru a’in, ut li xk’uluk re li taqenaqil maatan a’in rik’in li Dios.
Ut li rey kixye naq jun aj ilol na’leb’ naxq’ax xnimal ru jun li profeet.
Ut laj Ammon kixye naq jun aj ilol na’leb’ a’an ajwi’ aj k’utb’esinel ut profeet; ut maajun winq naru chixk’ulb’al junaq maatan li naq’axok ta re xnimal ru a’an, ka’ajwi’ wi ta tixk’ul lix wankilal li Dios, ut maajun winq naru chi jo’kan; a’b’anan junaq winq naru nawan nimla wankilal k’eeb’il re xb’aan li Dios.
A’b’an jun aj ilol na’leb’ naru naxnaw chirix li k’a’aq re ru xnume’, ut jo’kan ajwi’ chirix li k’a’aq re ru toj chalel, ut xb’aaneb’ a’an taak’utb’esiiq chixjunil li k’a’aq re ru, malaj ut, li k’a’aq re ru moko k’utb’il ta taak’utb’esimanq, ut k’a’aq re ru muqmu taak’ame’q chi kutankil, ut k’a’aq re ru moko nawb’il ta taak’ehe’q chi nawmank xb’aaneb’; ut jo’kan ajwi’ taak’ehe’q chi nawmank xb’aaneb’ k’a’aq re ru li ink’a’ raj taaruuq chi nawmanq wi ta ink’a’ jo’kan.
Chi jo’kan li Dios kixk’e chanru naq li winq, rik’in paab’aal, taaruuq chixk’anjelankil li xninqal ru sachb’a-ch’oolej; chi jo’kan na’ok choq’ nimla chaab’ilal chiruheb’ li rech winqilal.
Ut anajwan, chirix naq laj Ammon kixk’e xraqik xyeeb’al li aatin a’in, li rey kisaho’ xch’ool chi numtajenaq, ut kib’antioxin chiru li Dios, kixye: Ch’olch’o ru naq natawman jun axnimal ru muqmuukil na’leb’ sa’eb’ li perel ch’iich’ a’in, ut ch’olch’o ru naq kikawresiman li k’utleb’aal aatin a’in re naq taateeliiq chixjunil xkomon li muqmuukil na’leb’ a’in chiruheb’ li ralal xk’ajoleb’ li winq.
Aay, k’a’jo’ xsachb’a-ch’oolejileb’ lix k’anjel li Qaawa’, ut k’a’jo’ najtil naxkuyeb’ lix tenamit; relik chi yaal, ut k’a’jo’ xmutz’ileb’ ru ut xtz’aptz’ookil ru lix k’a’uxleb’ li ralal xk’ajoleb’ li winq; xb’aan naq moko te’xsik’ ta li chaab’il na’leb’, chi moko neke’raj naq a’an taataqlanq sa’ xb’eeneb’.
Relik chi yaal, chanchaneb’ jun teep chi xul re k’iche’ li na’eelelik chiru laj ilol karneer, ut najek’iman, ut neke’alinasiik, ut neke’k’uxiik xb’aaneb’ lix xulel li k’iche’.
 Laa’in, aj Tzeniff, rik’in naq tzolb’ilin sa’ chixjunil li raatinob’aaleb’ laj Nefita, ut rik’in naq wan innawom chirix li ach’och’ Nefi, malaj xch’och’il li xb’een reechanihomeb’ li qayuwa’, ut kintaqlaak choq’ aj muqmuukil k’ehol eetal sa’ xyanqeb’ laj Lamanita re tink’e reetal jo’ nimal xmetz’eweb’, re naq te’chalq li qateep aj pleet sa’ xb’eeneb’ ut te’xsacheb’—a’b’anan naq kiwil li k’a’ru chaab’il sa’ xyanqeb’ kiwaj raj naq ink’a’ te’sachmanq.
Jo’kan ut, kinwech’ok rik’ineb’ li was wiitz’in sa’ li yamyookil ch’och’, xb’aan naq kiwaj naq laj taqlahom qe tixk’e rib’ sa’ aatin rik’ineb’; a’b’anan a’an, rik’in naq josq’ aj winq ut aj rahom kik’, kixtaqla naq tinkamsiiq; a’ut kikole’ wix rik’in naab’al li kik’ kihoyman; xb’aan naq kipleetik li yuwa’b’ej rik’in li yuwa’b’ej, ut li asb’ej rik’in li iitz’inb’ej, toj reetal naq ke’sache’ xk’ihal rajlankil li qateep aj pleet sa’ li yamyookil ch’och’; ut koosutq’i, jo’ k’ihal qe li ke’kole’ xyu’am, sa’ li ch’och’ Tzarahemla, re xseraq’inkil li esil a’an reheb’ li rixaqil ut eb’ li ralal xk’ajoleb’.
A’ut laa’in, rik’in naq numtajenaq watawom chireechaninkil lix ch’och’eb’ li qayuwa’, kinch’utub’ jo’ k’ihaleb’ li te’ajoq re taqe’k chireechaninkil li ch’och’, ut kiqatikib’ wi’chik b’eek sa’ li yamyookil ch’och’ re taqe’k sa’ li ch’och’; a’ut koosak’e’ rik’in we’ej ut rahil ch’a’ajkilal; xb’aan naq timilo chaq chixk’oxlankil li Qaawa’ li qaDios.
A’b’anan, chirix b’eek k’iila kutan chiru yamyookil ch’och’ kiqayiib’ li qamuheb’aal t’ikr sa’ li na’ajej ke’kamsiik wi’ li qas qiitz’in, li nach’ wan rik’in lix ch’och’eb’ li qayuwa’.
Ut kik’ulman naq wochb’een kaahib’eb’ lin winq xkohin wi’chik sa’ li tenamit, rik’in li rey, re tinnaw xch’ool li rey, ut re tinnaw ma taaruuq tin’ok wochb’een lin tenamit ut tinweechani li ch’och’ sa’ tuqtuukilal.
Ut koxin’okaq rik’in li rey, ut a’an ki’ok sa’ sumwank wik’in naq taaruuq tinweechani li ch’och’ Lehi-Nefi, ut li ch’och’ Xilom.
Ut jo’kan ajwi’ kixtaqlaheb’ lix tenamit chi elk chaq sa’ li ch’och’, ut laa’in wochb’een lin tenamit koo’ok sa’ li ch’och’ re taqeechani.
Ut koo’ok chixkab’lankileb’ li kab’l, ut chixtuqub’ankil lix xaqxookil tz’ak li tenamit; relik chi yaal, lix xaqxookil tz’akil li tenamit Lehi-Nefi, ut li tenamit Xilom.
Ut koo’ok chixk’anjelankil li ch’och’, relik chi yaal, rik’in li k’iila paay chi iyaj, rik’in riyajil ixim, ut trigo, ut cebada, ut rik’in neas, ut rik’in xeum, ut rik’in riyajil li k’iila paay chi ru che’; ut koo’ok chi k’ihank ut chi usaak sa’ li ch’och’.
Ut a’an xseeb’al ut xb’alaq’ li rey aj Laman, re axk’amb’aleb’ lin tenamit chi moosil, naq a’an kixq’axtesi li ch’och’ re naq laa’o taqeechani.
Jo’kan ut kik’ulman, chirix naq koowan sa’ li ch’och’ chiru xnumik kab’laju chihab’, naq li rey aj Laman ki’ok chi po’k xch’ool, maare anchal te’nimanq xkawilaleb’ lin tenamit sa’ li ch’och’, re naq ink’a’ te’ruuq chi numtaak sa’ xb’eeneb’ ut chixk’amb’aleb’ chi moosil.
Anajwan, a’aneb’ jun tenamit aj q’em ut aaj loq’onihom pak’b’il dios; jo’kan naq ke’raj raj naq toohe’xk’am chi moosil, re naq taaruuq te’numtaaq xsahilal rik’in lix k’anjel li quq’; relik chi yaal, re taaruuq te’xnujob’resi rib’ rik’in lix ketomq li qach’och’.
Jo’kan naq kik’ulman naq li rey aj Laman ki’ok chireek’asinkileb’ xch’ool lix tenamit re te’xwech’eb’ lin tenamit; jo’kan naq ki’ok chi wank li pleet ut li wech’ok-ib’ sa’ li ch’och’.
Xb’aan naq sa’ li roxlaju chihab’ lin awa’b’ejil sa’ li ch’och’ Nefi, aran chirix li ch’och’ Xilom sa’ xtz’e li saq’e, naq yookeb’ lin tenamit chixk’eeb’al xha’ ut xtzakemq lix ketomq, ut chixk’anjelankil lix ch’och’eb’, kichal sa’ xb’eeneb’ jun teep chi aj Lamanita li k’i rajlankil ut ke’ok chixkamsinkileb’, ut chixk’amb’aleb’ lix ketomq, ut li riximal lix ch’och’eb’.
Relik chi yaal, ut kik’ulman naq ke’eelelik, chixjunileb’ li moko ke’tawe’ ta, toj sa’ li tenamit Nefi, ut ke’xtz’aama chiwu xkolb’aleb’ rix.
Ut kik’ulman naq kinkawresiheb’ rik’in tzimaj, ut rik’in roq tzimaj, rik’in yok’leb’ ch’iich’, ut rik’in k’onk’ookil ch’iich’, ut rik’in tenleb’ che’, ut rik’in jok’, ut rik’in li k’iila paay chi k’anjeleb’aal re pleet li kiqayo’ob’ xyiib’ankil, ut laa’in wochb’een lin tenamit xkohin chixk’ulb’aleb’ laj Lamanita sa’ pleet.
Relik chi yaal, rik’in xmetz’ew li Qaawa’ naq xookoho chixpleetinkileb’ laj Lamanita, xb’aan naq laa’in ut eb’ lin tenamit koo’elajin chaq chi anchal qametz’ew chiru li Qaawa’ naq tooxkol sa’ ruq’eb’ chaq li xik’ neke’ilok qe; xb’aan naq ki’aj qu sa’ xjultikankil lix kolb’aleb’ li qayuwa’.
Ut li Dios akirab’i li qelajihom ut kixsume ru li qatij; ut laa’o koxoo’elq rik’in xnimal lix metz’ew a’an; relik chi yaal, koo’el chixpleetinkileb’ laj Lamanita, ut chiru jun kutan ut jun q’ojyin kiqakamsi oxib’ mil rik’in oxib’ roxk’aal; ut kiqakamsiheb’ toj reetal naq kiqalinasiheb’ chaq sa’ li qach’och’.
Ut laa’in injunes, rik’in tz’aqal wuq’, kintenq’an chixmuqb’aleb’ lix kamenaqeb’.
Ut k’ehomaq reetal, k’a’jo’ naq kiraho’ qach’ool ut kooyaab’ak rik’in naq ke’kamsiik wiib’ cient rik’in b’elelaju xkaak’aleb’ li qas qiitz’in.
 K’ehomaq reetal, kik’ulman naq laa’in, aj Omni, rik’in naq taqlanb’ilin xb’aan lin yuwa’, aj Jarom, naq tintz’iib’aq ka’ch’inaq chiruheb’ li perel ch’iich’ a’in, re xk’uulankil li resilal li qaxe’toonil— Jo’kan ut, chiru lin kutan, nawaj raj naq teenaw naq kinpleetik chi naab’al rik’in li yok’leb’ ch’iich’ re xkolb’al rix lin tenamit, eb’ laj Nefita, re naq ink’a’ te’t’ane’q sa’ ruq’eb’ li xik’ neke’ilok reheb’, a’eb’ laj Lamanita.
A’ut k’ehomaq reetal, injunes laa’in jun winq aj maak, ut moko kinpaab’ ta lix k’uub’anb’il aatin ut lix taqlahom li Qaawa’ jo’ tento raj kinb’aanu.
Ut kik’ulman naq ak numenaq chaq wiib’ cient rik’in waqlaju xkaak’al chihab’, ut ke’wan qik’in k’iila q’ehil re tuqtuukilal, ut ke’wan qik’in k’iila q’ehil re rahil pleet ut hoyok kik’.
Relik chi yaal ut, ak ke’nume’ wiib’ cient rik’in wiib’ ro’k’aal chihab’, ut kink’ameb’ li perel ch’iich’ a’in jo’ chanru lix ataqlahomeb’ lin yuwa’, ut kinq’axtesi re laj Amaron li walal.
Ut nink’e xraqik.
Ut anajwan laa’in, aj Amaron, nintz’iib’a jo’ k’ihal li nintz’iib’a, li moko k’i ta, sa’ lix hu lin yuwa’.
K’ehomaq reetal, kik’ulman naq ak ke’nume’ oxib’ cient rik’in junmay chihab’, ut ake’sache’ li jun raqal q’axaleb’ aj maak reheb’ laj Nefita.
Xb’aan naq li Qaawa’ ink’a’ kixkanab’, chirix naq kixb’eresiheb’ chaq chi elk sa’ li ch’och’ Jerusalen, ut kixk’uulaheb’ ut kixkoleb’ rix re naq ink’a’ ke’t’ane’ sa’ ruq’eb’ li xik’ neke’ilok reheb’, relik chi yaal, ink’a’ kiraj xkanab’ankil naq ink’a’ tak’ute’q naq yaal li aatin li kixye reheb’ li qayuwa’, naq kixye naq: A’ yaal jo’ naq ink’a’ teepaab’ lin taqlahom, ink’a’ tex’usaaq sa’ li ch’och’.
Jo’kan ut, li Qaawa’ kirula’aniheb’ rik’in nimla raqb’a-aatin; a’b’anan kixkol xyu’ameb’ li tiikeb’ xch’ool re naq ink’a’ te’oso’q; kixkoleb’ b’an sa’ ruq’eb’ li xik’ neke’ilok reheb’.
Ut kik’ulman naq laa’in kinq’axtesiheb’ li perel ch’iich’ chiru li wiitz’in aj Kemix.
Anajwan laa’in, aj Kemix, nintz’iib’a xka’ch’inal li k’a re ru nintz’iib’a, sa’ rech huhil rik’in li was, xb’aan naq k’ehomaq reetal, kiwil roso’jik li kixtz’iib’a, ut kixtz’iib’a rik’in tz’aqal li ruq’, ut kixtz’iib’a sa’ li kutan naq kixq’axtesi chiwu.
Ut jo’ka’in naq naqak’ameb’ li tz’iib’anb’il esil, xb’aan naq a’an jo’ chanru lix taqlahomeb’ li qayuwa’.
Ut nink’e xraqik.
K’ehomaq reetal, laa’in, aj Abinadom, ralalin laj Kemix.
K’ehomaq reetal, kik’ulman naq kiwil naab’al li pleet ut li wech’ok-ib’ ke’wan wi’ intenamit, a’eb’ laj Nefita, rik’ineb’ laj Lamanita; ut laa’in, rik’in tz’aqal inyok’leb’ ch’iich’, kiwisi xyu’ameb’ naab’al reheb’ laj Lamanita sa’ xkolb’aleb’ li was wiitz’in.
Ut k’ehomaq reetal, li tz’iib’anb’il esil chirix li tenamit a’in wan chi tz’iib’anb’il chiruheb’ li perel ch’iich’ li k’amb’ileb’ xb’aaneb’ li rey, jo’ chanru li jar tasal tenamit; ut maajun k’utb’esinb’il na’leb’ innawom, ka’ajwi’ li ak tz’iib’anb’il, chi moko profeetil aatin; jo’kan ut, ak tz’iib’anb’il li b’arwan tz’aqal.
Ut nink’e xraqik.
K’ehomaq reetal, laa’in aj Amaleki, ralal laj Abinadom.
K’ehomaq reetal, texwaatina ka’ch’inaq chirix laj Mosiah, li kixaqab’aak choq’ rey sa’ xb’een li ch’och’ Tzarahemla; xb’aan naq k’ehomaq reetal, rik’in naq tijb’il a’an xb’aan li Qaawa’ naq taa’eeleliq chaq sa’ li ch’och’ aNefi, ut jo’ k’ihaleb’ li te’ab’inq chiru lix yaab’ xkux li Qaawa’ bte’elq ajwi’ chaq sa’ li ch’och’ rochb’een, chiru li yamyookil ch’och’— Ut kik’ulman naq kixb’aanu jo’ chanru taqlanb’il chaq xb’aan li Qaawa’.
Ut ke’el chaq sa’ li ch’och’ chiru li yamyookil ch’och’, jo’ k’ihal li te’ab’inq chiru lix yaab’ xkux li Qaawa’; ut ke’k’ame’ xb’e rik’in k’iila jultikanb’il na’leb’ ut profeetil ch’olob’ank.
Ut tijb’ileb’ rajlal xb’aan li raatin li Qaawa’; ut ke’k’ame’ xb’e xb’aan lix wankil lix tel, chiru li yamyookil ch’och’, toj reetal naq ke’kub’e sa’ jun li ch’och’, a’an li ch’och’ Tzarahemla nayeeman re.
Ut ke’xtaw jun li tenamit, a’aneb’ lix tenamit laj aTzarahemla yeeb’ileb’ re.
Anajwan, kiwan nimla saho’k ch’oolej sa’ xyanq lix tenamit laj Tzarahemla, ut jo’kan ajwi’ laj Tzarahemla kisaho’ xch’ool chi numtajenaq, xb’aan naq li Qaawa’ kixtaqla chaq lix tenamit laj Mosiah rik’ineb’ li bperel ch’iich’ bronce wan wi’ li tz’iib’anb’il esil chirixeb’ laj Judio.
K’ehomaq reetal, kik’ulman naq laj Mosiah kixk’e reetal naq eb’ lix atenamit laj Tzarahemla ke’el chaq Jerusalen sa’ li kutan naq laj bSedekias, li rey sa’ xb’een Juda, kik’ame’ choq’ preex toj Babilonia.
Ut eb’ a’an ke’b’eek chaq chiru li yamyookil ch’och’, ut ke’k’ame’ xb’aan li ruq’ li Qaawa’ chi junpak’al li k’iila ha’, toj sa’ li ch’och’ li kixtaweb’ wi’ laj Mosiah; ut ke’wan chaq aran chirix li kutan a’an.
Ut sa’ li kutan naq laj Mosiah kixtaweb’, q’axal ke’k’ihan chaq.
A’b’anan wanjenaq chaq k’iila pleet ut rahil wech’ok-ib’ ke’wan wi’ chaq, ut ke’t’ane’ chaq chi yalaq jo’q’e xb’aan li yok’leb’ ch’iich’; ut ak po’jenaq li raatinob’aaleb’; ut maajun atz’iib’anb’il esil ke’xk’am chaq rik’ineb’; ut neke’xtz’eqtaana naq wan aj Yo’ob’tesihom reheb’, ut chi moko laj Mosiah chi moko lix tenamit laj Mosiah ke’ru chixtawb’aleb’ ru.
A’b’an kik’ulman naq laj Mosiah kixtaqla naq te’tzole’q sa’ li raatinob’aal.
Ut kik’ulman naq chirix naq ke’tzole’ sa’ li raatinob’aal laj Mosiah, laj Tzarahemla kixk’e jun resilal lix xe’toonil, jo’ chanru li jultik re; ut tz’iib’anb’ileb’ a’an, a’b’an moko chiruheb’ ta li perel ch’iich’ a’in.
Ut kik’ulman naq lix tenamiteb’ laj Tzarahemla ut laj Mosiah ake’xjunaji rib’eb’; ut laj bMosiah kixaqab’aak re taawanq choq’ xreyeb’.
Ut kik’ulman naq sa’ lix kutankil laj Mosiah, wan jun li nimla pek kik’ame’ rik’in, wan k’a’ru tz’iib’anb’il chiru; ut a’an akixk’ut xyaalalil li tz’iib’anb’il rik’in lix maatan ut lix wankilal li Dios.
Ut naxk’e resil jun aj aKoriantumr, ut eb’ li kamsinb’ileb’ re lix tenamit.
Ut laj Koriantumr kitawe’ chaq xb’aan lix tenamit laj Tzarahemla, ut a’an kiwan chaq sa’ xyanqeb’ chiru xnumik b’eleeb’ po.
Yeeb’il ajwi’ junjunq aatin chirixeb’ lix yuwa’.
Ut li xb’een xna’ xyuwa’ ke’el chaq sa’ li anajt xteramil kab’l, sa’ li kutan naq li Qaawa’ bkixpo’eb’ li raatinob’aal li tenamit; ut lix kawilal li Qaawa’ kit’ane’ sa’ xb’eeneb’ jo’ chanruheb’ lix raqb’a-aatin a’an, li tiikeb’ ru; ut lix cb’aqeleb’ wankeb’ chi jek’inb’il sa’ li ch’och’ sa’ xjayal lix nim li saq’e.
K’ehomaq reetal, laa’in, aj Amaleki, kinyo’la sa’ xkutankil laj Mosiah; ut toj yo’yookin chirilb’al lix kamik; ut laj aBenjamin li ralal na’awa’b’ejin sa’ xna’aj.
Ut k’ehomaq reetal, wilom, sa’ xkutankil li rey aj Benjamin, jun li rahil pleet ut naab’al li hoyok kik’ ke’wan wi’ laj Nefita rik’ineb’ laj Lamanita.
A’ut k’ehomaq reetal, eb’ laj Nefita k’a’jo’ naq ke’usa sa’ xb’eeneb’; relik chi yaal, jo’kan naq li rey aj Benjamin kiralinasiheb’ chaq sa’ li ch’och’ Tzarahemla.
Ut kik’ulman naq kin’ok chi tixk; ut rik’in naq maak’a’ wiyajil, ut innawom naq li rey aj aBenjamin a’an jun winq tiik xna’leb’ chiru li Qaawa’, jo’kan naq btinq’axtesiheb’ li perel ch’iich’ a’in re a’an, ut nawelaji chiruheb’ chixjunil li winq naq te’chalq rik’in li Dios, lix Santil Dios laj Israel, ut te’xpaab’ li profeetil ch’olob’ank, ut li k’utb’esinb’il na’leb’, ut lix k’anjeleb’ li anjel, ut li maatan re aatinak rik’in jalanil aatinob’aal, ut li maatan re xk’utb’al xyaalalil li aatinob’aal, ut chixjunil li k’a’aq re ru cchaab’il; xb’aan naq maak’a’ k’a’ru chaab’il wan, ka’ajwi’ li rik’in li Qaawa’ nachal chaq: ut li k’a’ru ink’a’ us rik’in laj tza nachal chaq.
Ut anajwan, ex was wiitz’in raarookex inb’aan, nawaj raj naq atexchalq rik’in li Kristo, a’an lix Santil Dios laj Israel, ut textz’aqonq sa’ lix kolb’a-ib’, ut lix wankilal li tojb’al-ix xb’aan.
Relik chi yaal, chalqex rik’in, ut bq’axtesihomaq anchal eeraam choq’ cmayej chiru, ut chexkanaaq sa’ li dkuyuk sa’, ut tijok, ut chexkuyuq toj sa’ roso’jik; ut jo’ naq yo’yo li Qaawa’ texkole’q.
Ut anajwan nawaj aatinak ka’ch’inaq chirix jun siireb’ li koxe’taqe’q chiru li yamyookil ch’och’ re te’sutq’iiq sa’ li ch’och’ Nefi; xb’aan naq nim rajlankileb’ li ke’ajok re reechaninkil lix ch’och’il li reechanihomeb’.
Jo’kan ut, koxe’taqe’q chiru li yamyookil ch’och’.
Ut laj jolomihom reheb’ a’an jun li winq kaw rib’ ut nim xmetz’ew, ut jun winq jip xk’a’uxl, jo’kan naq kixtikib’ jun li wech’ok-ib’ sa’ xyanqeb’, ut ake’kamsiik chixjunileb’, ka’ajwi’ lajeeb’ roxk’aal ink’a’, sa’ li yamyookil ch’och’, ut ke’sutq’i wi’chik sa’ li ch’och’ Tzarahemla.
Ut kik’ulman naq wankeb’ chik li ke’xk’am chirixeb’, nim b’ayaq rajlankileb’, ut ke’xchap wi’chik xb’e chiru li yamyookil ch’och’.
Ut laa’in, aj Amaleki, wan jun li wiitz’in li xko’o ajwi’ rik’ineb’; ut moko innawom ta chik chirixeb’.
Ut ok we chi yokob’aak sa’ lin muqleb’aal; ut nujenaqeb’ ali perel ch’iich’ a’in.
Ut nink’e xraqik li waatin.
Chinawmanq sa’ chixjunileb’ li tenamit, junkab’al, aatinob’aal, ut teepal taawulaq wi’ li k’anjel a’in: Naq laa’o, sa’ xk’ab’a’ li rusilal li Dios, Yuwa’b’ej, ut li Qaawa’ Jesukristo, qilomeb’ li perel ch’iich’ wan wi’ li tz’iib’anb’il esil a’in, a’an jun tz’iib’anb’il esil chirix lix tenamit laj Nefi, ut chirixeb’ ajwi’ laj Lamanita, ras riitz’ineb’, ut chirixeb’ ajwi’ lix tenamit laj Jared, li ke’el chaq sa’ li najt xteramil kab’l li aatinanb’il chirix.
Ut naqanaw naq jaltesinb’il ru rik’in lix maatan ut lix wankilal li Dios, xb’aan naq lix yaab’ xkux a’an xch’olob’ank re chiqu; jo’kan naq naqanaw chi ch’olch’o naq yaal li k’anjel.
Ut naqach’olob’ ajwi’ xyaalal naq qilom li k’a’ru tz’iib’anb’il chiruheb’ li perel ch’iich’; ut k’utb’il chiqu rik’in lix wankil li Dios, ut moko re ta winq.
Ut naqaye chi tiik ru li qaatin, naq jun lix anjel li Dios kikub’e chaq sa’ choxa, ut a’an kixk’am chaq ut kixk’ojob’ chiru li qilob’aal, jo’kan naq kiqak’e reetal ut kiqileb’ li perel ch’iich’, ut li tz’iib’anb’il chiru, ut naqanaw naq a’an xb’aan li rusilal li Dios Yuwa’b’ej, ut li Qaawa’ Jesukristo, naq kiqil ut naqach’olob’ xyaalal naq yaal li na’leb’ a’in.
Ut a’an sachol ch’oolej sa’ qilob’aal.
A’ut lix yaab’ xkux li Qaawa’ kixk’e qataqlankil naq taqach’olob’ xyaalal a’an; jo’kan ut, re xpaab’ankil lix taqlahom li Dios, naqach’olob’ xyaalal li na’leb’ a’in.
Ut naqanaw naq wi tiiko chixpaab’ankil li Kristo, taqisi chirix li qaq’ lix kik’eleb’ chixjunil li winq, ut tootawe’q chi maak’a’aq qatz’ajnil chiru lix raqleb’aal aatin li Kristo, ut toowanq rik’in a’an chi junelik sa’ choxa.
Ut nimanb’ilaq taxaq ru li Yuwa’b’ej, ut li K’ajolb’ej, ut li Santil Musiq’ej, a’an junaj chi Dios.
Amen.Oliver CowderyDavid WhitmerMartin Harris
 Ut anajwan laa’in, aj aMormon, ok we chixq’axtesinkil li tz’iib’anb’il esil li yookin chixyiib’ankil sa’ ruq’ laj Moroni li walal, ut k’ehomaq reetal naq wilom ka’ch’in chik ma chixjunil lix sachlijik lin tenamit, a’eb’ laj Nefita.
Ut ak ak’iila cient chihab’ xk’ulunik li Kristo naq ninq’axtesi li tz’iib’anb’il esil a’in sa’ ruq’ li walal, ut nink’oxla naq a’an taaril xtz’aqlojik lix sachlijik lin tenamit.
A’b’anan li Dios chixk’ehaq taxaq naq a’an ink’a’ taa’oso’q rochb’eeneb’, re naq taaruuq taatz’iib’aq ka’ch’inaq chirixeb’, ut ka’ch’inaq chirix li Kristo, re naq maare sa’ junaq kutan bte’chaab’ilo’q rik’in.
Ut anajwan, nin’aatinak ka’ch’inaq chirix li k’a’ru ak xintz’iib’a; xb’aan naq chirix naq akink’os ru li wan sa’eb’ lix bperel ch’iich’ laj Nefi, toj sa’ rawa’b’ejil li rey a’in aj Benjamin, li ki’aatinak wi’ laj Amaleki, kinsik’ok sa’ xyanqeb’ li ctz’iib’anb’il esil li q’axtesinb’ileb’ sa’ wuq’, ut kintaweb’ li perel ch’iich’ a’in, wan wi’ li ch’ina esil a’in chirixeb’ li profeet, chalen chaq laj Jakob toj sa’ rawa’b’ejil li rey a’in aj dBenjamin, ut jo’kan ajwi’ naab’al li raatin laj Nefi.
Ut rik’in naq anasaho’ inch’ool rik’in li k’a’aq re ru wan chiruheb’ li perel ch’iich’ a’in, sa’ xk’ab’a’eb’ li profeetil aatin chirix lix k’ulunik li Kristo, ut eb’ lin yuwa’ ke’xnaw naq ak tz’aqlojenaq ru naab’al reheb’; relik chi yaal, ut laa’in ajwi’ ninnaw naq jo’ k’ihal li k’a’aq re ru ch’olob’anb’il jo’ profeetil aatin chiqix toj sa’ li kutan a’in ak tz’aqlojenaq ru, ut jo’ k’ihaleb’ li neke’xik toj chirix li kutan a’in tento te’tz’aqloq ru chi yaal— Jo’kan ut, laa’in kinsik’ ru li ak’a’aq re ru a’in, re xchoyb’al lin tz’iib’anb’il esil chiru, ut li rela’ lin tz’iib’anb’il esil tinwisi chaq sa’eb’ lix bperel ch’iich’ laj Nefi; ut ink’a’ naru nintz’iib’a yal ta cjun miin raqal li k’a’aq re ru re lin tenamit.
A’ut k’ehomaq reetal, tinchapeb’ li perel ch’iich’ a’in, li wan wi’ li profeetil ch’olob’ank ut k’utb’esinb’il na’leb’ a’in, ut tink’e rik’in li rela’ lin tz’iib’anb’il esil, xb’aan naq aajel ru choq’ we, ut ninnaw naq aajelaq ru choq’ reheb’ li was wiitz’in.
Ut ninb’aanu a’in choq’ re jun li achaab’il ajom; xb’aan naq jo’ka’in hasb’anb’il we, jo’ chanru li nak’anjelak wi’ lix Musiq’ li Qaawa’ li wan wik’in.
Ut anajwan, ink’a’ ninnaw chixjunil li k’a’aq re ru; a’b’an li Qaawa’ bnanawok re chixjunil li k’a’aq re ru toj taachalq; jo’kan naq nak’anjelak wik’in re xb’aanunkil jo’ chanru li rajom xch’ool.
Ut lin atij chiru li Dios a’an chirixeb’ li was wiitz’in, naq te’k’ame’q jun sut chik chixnawb’al chirix li Dios, relik chi yaal, li tojb’al-ix xb’aan li Kristo; re naq jun sutaq chik te’wanq choq’ jun tenamit bsa rilb’al.
Ut anajwan laa’in, aj Mormon, nin’ok wi’chik chixchoyb’al lin tz’iib’anb’il esil, li nawisi chaq sa’eb’ lix perel ch’iich’ laj Nefi; ut ninyiib’ jo’ chanru li na’leb’ ut li tawok xyaalalil li k’eeb’il chaq we xb’aan li Dios.
Jo’kan ut, kik’ulman naq chirix naq laj Amaleki akixq’axtesiheb’ li perel ch’iich’ a’in sa’ ruq’ li rey aj Benjamin, a’an kixk’am ut kixk’e rik’ineb’ li bperel ch’iich’ jun ch’ol chik, wankeb’ wi’ li tz’iib’anb’il esil li ke’numsiik chaq xb’aaneb’ li crey chiru li junjunq tasal tenamit, toj sa’ xkutankil li rey aj Benjamin.
Ut ke’numsiik chaq xb’aan laj Benjamin, chiru li junjunq tasal tenamit toj reetal naq ke’t’ane’ sa’ awuq’.
Ut laa’in, aj Mormon, nintijok chiru li Dios naq te’kole’q rix chalen anajwan chi junelik.
Ut ninnaw naq te’kole’q rix; xb’aan naq wan k’a’aq re ru xninqal ru li tz’iib’anb’il chiruheb’, li btaaraqe’q wi’ aatin chirix lin tenamit ut li ras riitz’ineb’ sa’ li xnimal ru ut roso’jikil kutan, jo’ chanru li raatin li Dios li tz’iib’anb’il.
Ut anajwan, chirix li rey a’in aj Benjamin—ke’wan b’ayaq li wech’ok-ib’ sa’ xyanq lix tenamit a’an.
Ut kik’ulman ajwi’ naq eb’ li teep aj pleet reheb’ laj Lamanita ke’kube’ chaq sa’ li ach’och’ Nefi, re xpleetinkil lix tenamit.
A’ut k’ehomaq reetal, li rey aj Benjamin kixch’utub’eb’ lix teep aj pleet, ut kixxaqab’ rib’ chiruheb’; ut kixpleetiheb’ rik’in xmetz’ew lix tz’aqal tel, rik’in lix byok’leb’ ch’iich’ laj Laban.
Ut rik’in lix metz’ew li Qaawa’ ke’xpleetiheb’ li xik’ neke’ilok reheb’, toj reetal naq ke’xkamsi k’iila mil reheb’ laj Lamanita.
Ut kik’ulman naq ke’xpleetiheb’ laj Lamanita toj reetal naq ke’ralinasiheb’ chaq sa’ chixjunileb’ lix ch’och’il li reechanihomeb’.
Ut kik’ulman naq chirix naq wanjenaqeb’ li aKristo aj b’alaq’, ut ke’tz’ape’ xtz’uumaleb’ re, ut ke’k’ehe’ xtojb’a-maak a’ yaal jo’ chanru li maak ke’xb’aanu chaq; Ut chirix naq wanjenaqeb’ li b’alaq’il profeet, ut li b’alaq’il aj jultikanel ut aj tzolonel sa’ xyanq li tenamit, ut chixjunileb’ a’in ke’k’ehe’ xtojb’a-maak a’ yaal jo’ chanru li maak ke’xb’aanu chaq; ut chirix naq wanjenaq naab’al li wech’ok-ib’, ut k’iila jachok-ib’ li xkoheb’ wi’ rik’ineb’ laj Lamanita, k’ehomaq reetal, kik’ulman naq li rey aj Benjamin, chi tenq’anb’il xb’aaneb’ li santil aprofeet li wankeb’ sa’ xyanq lix tenamit— Xb’aan naq k’ehomaq reetal, li rey aj Benjamin a’an asantil winq, ut ki’awa’b’ejin sa’ xb’een lix tenamit sa’ tiikilal; ut ke’wan k’iila santil winq sa’ li ch’och’, ut eb’ a’an ke’xye li raatin li Dios rik’in bwankilal ut chi k’eeb’ileb’ xwankil; ut ke’roksi naab’al li ckawil aatin sa’ xk’ab’a’ lix jipileb’ xk’a’uxl li tenamit— Jo’kan naq chi tenq’anb’il xb’aaneb’ a’in, li rey aj Benjamin, rik’in k’anjelak chi anchal xmetz’ew lix tib’el ut xseeb’al anchal li raam, ut jo’kaneb’ ajwi’ li profeet, ke’xxaqab’ wi’chik li tuqtuukilal sa’ li ch’och’.
 Chex’ab’inq, ex tenamit re lin aiglees, chan lix yaab’ xkux li nawan chaq taqe’q, ut li wan bxnaq’ ru sa’ xb’eeneb’ chixjunil li winq; relik chi yaal, ninye chi yaal: cChex’ab’inq chaq chi najt, ex tenamit, ut laa’ex li wankex sa’eb’ li ch’och’ sa’ xyi li palaw, ab’ihomaq sa’ komonil.
Xb’aan naq chi yaal lix ayaab’ xkux li Qaawa’ wan chiruheb’ chixjunil li winq, ut bmaajun wan li tixkol rib’; ut maajun xnaq’ uhej wan li ink’a’ taa’iloq, chi moko xikej li ink’a’ taa’ab’inq, chi moko cch’oolej li ink’a’ taa’ok chi sa’.
Ut eb’ alaj po’resihom ch’oolej te’k’ob’e’q rik’in xnimal li rahil ch’oolejil; xb’aan naq lix maa’usilaleb’ btaayeemanq chaq sa’ xb’eeneb’ li kab’l, ut lix muqmuukil b’aanuhomeb’ taak’utb’esimanq.
Ut lix ayaab’ kuxej re tije’k taawanq chiruheb’ chixjunil li tenamit, rik’in lix tz’uumaleb’ re lin tzolom, li keb’insik’ ru sa’eb’ li broso’jik kutan a’in.
Ut eb’ a’an te’elq chaq ut maajun taaramoq ruheb’, xb’aan naq laa’in li Qaawa’ keb’intaqla.
K’ehomaq reetal, a’in li awankilal nink’e, ut li wankilal k’eeb’il reheb’ lin moos, ut li waatin re xtikib’ankil lix huhil lin taqlahom, li kink’e reheb’ re bxpuktesinkil eere, laa’ex li wankex sa’ li ruchich’och’.
Jo’kan ut, achexxuwaq ut chexsiksotq, ex tenamit, xb’aan naq li k’a’ru kintaqla xyeeb’al laa’in li Qaawa’ chi sa’, a’an btaatz’aqloq ru.
Ut chi yaal ninye eere, naq eb’ li neke’el chaq re xk’amb’al li esilal a’in reheb’ li wankeb’ sa’ li ruchich’och’, reheb’ a’an k’eeb’il wankilal re atz’apok chaq jo’ sa’ ruchich’och’ jo’ ajwi’ sa’ choxa, eb’ li ink’a’ neke’paab’an ut li bneke’xpo’resi xch’ool; Relik ut chi yaal, re xtz’apb’aleb’ chaq choq’ re li kutan naq taahoymanq chaq lix ajosq’il li Dios sa’ xb’eeneb’ blaj maak chi maak’a’ xb’isb’al— Choq’ re li akutan naq li Qaawa’ taachalq re bxq’ajkamunkil li junjunq chi winq a’ yaal jo’ chanru cxk’anjel, ut re db’isok re li junjunq chi winq jo’ chanru li b’isleb’ li xb’isok wi’ re li rech winqilal.
Jo’kan naq lix yaab’ xkux li Qaawa’ wan toj sa’ xmaril li ruchich’och’, re naq chixjunil li te’ajoq re ab’ink te’ruuq chi ab’ink: Kawresihomaq eerib’, kawresihomaq eerib’ choq’ re li k’a’ru toj chalel, xb’aan naq ak taahaye’q chaq li Qaawa’; Ut lix ajosq’il li Qaawa’ wan chi lochlo, ut lix byok’leb’ ch’iich’ atisinb’il chaq sa’ choxa, ut taat’ane’q sa’ xb’eeneb’ li wankeb’ sa’ li ruchich’och’.
Ut lix atel li Qaawa’ taak’utb’esimanq; ut taachalq xkutankil naq eb’ li ink’a’ bte’ab’inq re lix yaab’ xkux li Qaawa’, chi moko xyaab’ xkuxeb’ lix moos, chi moko cte’xk’e xxik rik’in li raatineb’ li profeet ut eb’ li apostol, dte’isiiq chaq sa’ xyanq li tenamit; Xb’aan naq eb’ a’an ake’el chaq rik’ineb’ lin bk’ojob’anb’il k’anjel, ut cke’xq’et lin dsumwank li junelik nakana; Ink’a’ aneke’xsik’ li Qaawa’ re xxaqab’ankil lix tiikilal; li junjunq b’an chi winq nab’eek chiru btz’aqal lix cb’e, ut chirix dxjalam-uuch tz’aqal lix dios, li wan xjalam-uuch chanchan li ruchich’och’, ut lix winqul a’an chanchan re jun pak’b’il dios, li enaq’eelo’ ut taa’oso’q aran fBabilonia, sa’ ajwi’ Babilonia li xnimal ru, li taat’ane’q.
Jo’kan ut, laa’in li Qaawa’, xb’aan naq kinnaw li nimla rahilal li taachalq sa’ xb’eeneb’ li awankeb’ sa’ li ruchich’och’, kinb’oq chaq inmoos aj Jose Smith, alalb’ej, ut kiwaatina chalen chaq sa’ choxa, ut kink’e taqlahom re; Ut kink’e ajwi’ taqlahom re jalaneb’ chik, re te’xch’olob’ li k’a’aq re ru a’in chiru li ruchich’och’; ut chixjunil a’in re naq taaruuq chi tz’aqlok ru li b’arwan tz’iib’anb’il chaq xb’aaneb’ li profeet— Li k’a’ru aq’un xmetz’ew re li ruchich’och’ taachalq ut tixt’an chaq li k’a’ru nim xwankil ut kaw xmetz’ew, re naq li winq ink’a’ tixk’e xna’leb’ li rech winqilal, chi moko btixkanab’ rib’ chiru xtel li tz’ejwalej— Re b’an naq li junjunq chi winq ataa’aatinaq sa’ lix k’ab’a’ li Dios li Qaawa’, a’an ajwi’ laj Kolol re li ruchich’och’; Re naq li paab’aal taanimanq ajwi’ sa’ li ruchich’och’; Re naq lin asumwank li junelik nakana taaxaqab’amanq; Re naq lix tz’aqalil lin aevangelio taaruuq btaajultikaaq xb’aaneb’ li cq’uneb’ xmetz’ew ut li moko nim ta xna’leb’eb’ toj sa’ xmaril li ruchich’och’, ut chiruheb’ li rey ut eb’ laj taqlanel.
K’ehomaq reetal, laa’in li Dios, ut kinyehok re; we laa’in eb’ li ataqlahom a’in, ut k’eeb’il chaq reheb’ lin moos sa’ xq’unaleb’ xmetz’ew, jo’ chanru li braatinob’aaleb’, re taaruuq te’k’ame’q cchixtawb’al ru.
Ut a’ yaal jo’ ke’sach xna’leb’ taaruuq taak’ehe’q chi nawmank; Ut a’ yaal jo’ ke’xsik’ axna’leb’ taaruuq te’tzole’q; Ut a’ yaal jo’ ke’maakob’ taaruuq ate’q’use’q, re taaruuq bte’xjal xk’a’uxleb’; Ut a’ yaal jo’ ke’wan chi atuulaneb’ xch’ool taaruuq te’k’ehe’q xnimaleb’ xmetz’ew, ut te’osob’tesiiq chalen chaq taqe’q, ut te’xk’ul bxnawomeb’ chi jo’q’ehaq.
Ut chirix xk’ulb’al lix tz’iib’anb’il esileb’ laj Nefita, relik chi yaal, re naq lin moos aj Jose Smith, alalb’ej, taaruuq taawanq ajwi’ xwankil chixjaltesinkil ru sa’ xk’ab’a’ li ruxtaan li Dios, xb’aan lix wankilal li Dios, alix Hu laj Mormon.
Ut jo’kan ajwi’ eb’ li ke’k’ehe’ re li taqlahom a’in, taaruuq te’wanq axwankil chixk’eeb’al xk’ojob’ankil li biglees a’in, ut chixk’eeb’al chi k’utmank chaq sa’ aak’ab’ ut sa’ chaq li cq’ojyin, li jun ajwi’ chi yaalil ut yo’yookil diglees chiru lix b’een chixjunil li ruchich’och’, li enasaho’ wi’ chi tz’aqal inch’ool laa’in, li Qaawa’, ut nin’aatinak re li iglees sa’ komonil, ut moko re ta li junjunq wan chi sa’— Xb’aan naq laa’in li Qaawa’ ink’a’ naru nawil li amaak rik’in yal ta jun miin raqal inkuyum; A’b’anan ani naxjal xk’a’uxl ut naxb’aanu lix taqlahom li Qaawa’ ataakuye’q xmaak; Ut ani ink’a’ anaxjal xk’a’uxl, rik’in a’an btaa’isiiq chaq li saqen ajwi’ li ak kixk’ul; xb’aan naq lin cMusiq’ moko junelik ta dtixyal xq’e rik’in li winq, chan li Qaawa’ reheb’ li Teepal.
Ut jo’kan wi’chik, chi yaal ninye eere, ex li wankex sa’ li ruchich’och’: Laa’in li Qaawa’ wan inch’ool chixk’eeb’al chi nawmank li k’a’aq re ru a’in chiru achixjunil li tz’ejwalej; Xb’aan naq maawa’in aaj tihoneleb’ ru li winq, ut nawaj naq chixjunileb’ li winq te’xnaw naq chi seeb’ taachalq li bkutan; maji’ nachal li hoonal, a’ut ak haye’k chaq re, naq taa’isiiq chaq li ctuqtuukilal sa’ li ruchich’och’, ut dlaj tza taawanq xwankil sa’ xb’een tz’aqal li awa’b’ejinb’il xb’aan.
Ut jo’kan ajwi’ li Qaawa’ taawanq xwankil sa’ xb’eeneb’ lix asantil paab’anel, ut btaa’awa’b’ejinq sa’ cxyiheb’, ut taakub’eeq sa’ draqb’a-aatin sa’ xb’een eIdumea, malaj li ruchich’och’.
Tz’ilomaqeb’ rix li ataqlahom a’in, xb’aan naq yaaleb’ ut paab’ajel, ut li profeetil aatin ut byeechi’ihom li wankeb’ chi sa’ te’tz’aqloq ru chixjunil.
Li k’a’ru kinye laa’in li Qaawa’, ak kinye, ut moko ninpatz’ ta inkuyb’al, ut us ta taa’oso’q li choxa ut li ruchich’och’, li awaatin ink’a’ taa’oso’q; btaatz’aqloq b’an ru chixjunil, ma rik’in tz’aqal cxyaab’ inkux malaj rik’in xyaab’ xkuxeb’ dinmoos, ejuntaq’eet na’el.
Xb’aan naq k’ehomaq reetal, ut ilomaq, li Qaawa’ a’an li Dios, ut li aMusiq’ej naxch’olob’ resil, ut li esil yaal, ut li byaal nakana chi junelik q’e kutan.
Amen.
 Chi yaal, jo’ka’in naxye li Qaawa’ eere laa’ex, aSidney ut bJose, li raab’ilex inb’aan, lee junkab’al wankeb’ sa’ xyaalal; wankeb’ sa’ wuq’, ut tinb’aanu reheb’ jo’ nink’oxla naq us; xb’aan naq wik’in laa’in wan chixjunil li wankilal.
Jo’kan ut, taaqehomaqin, ut ab’ihomaq li na’leb’ li tink’e eere.
K’ehomaq reetal, ut ilomaq, wan naab’al li tenamit choq’ we sa’ li na’ajej a’in, sa’eb’ li na’ajej sa’ xsutam, ut taateemanq jun nimla okeb’aal sa’eb’ li na’ajej sa’ xsutam sa’ li ch’och’ a’in sa’ releb’aal li saq’e.
Jo’kan naq laa’in, li Qaawa’, kexinkanab’ chi chalk sa’ li na’ajej a’in; xb’aan naq jo’kan ki’ajman ru choq’ we, re axkolb’aleb’ li aamej.
Jo’kan naq chi yaal ninye eere, taqsihomaq lix yaab’ eekux chiru li tenamit a’in; ayehomaq li na’leb’ li tink’e sa’ lee ch’ool, ut ink’a’ taasache’q eena’leb’ chiruheb’ li winq; Xb’aan naq ataak’eemanq eere sa’ li hoonal ajwi’ a’an, relik chi yaal, sa’ tz’aqal ajwi’ li jun k’amok a’an, li k’a’ru teeye.
A’ut jun taqlahom nink’e eere, naq teech’olob’ yalaq k’a’ru anekech’olob’ sa’ lin k’ab’a’, rik’in x’anchalil eena’leb’ sa’ lee ch’ool, sa’ li musiq’ej re btuulanil, sa’ chixjunil li k’a’aq re ru.
Ut nink’e eere li yeechi’ihom a’in, naq a’ yaal jo’ nekeb’aanu a’in, li aSantil Musiq’ej taahirmanq re xch’olob’ankil xyaalal chixjunil li k’a’aq re ru li b’arwan nekeye.
Ut aajel ru choq’ we naq laa’at, inmoos Sidney, tatwanq choq’ aj ayehol aatin chiru li tenamit a’in; relik chi yaal, tatink’ojob’ chi yaal choq’ re li b’oqok a’in, re tatwanq ajwi’ choq’ aj yehol aatin choq’ re lin moos aj Jose.
Ut tink’e re a’an wankilal re naq nimaq xmetz’ew sa’ axch’olob’ankil li yaal.
Ut tink’e aawe laa’at wankilal re naq animaq aametz’ew sa’ xch’olob’ankil chixjunileb’ li loq’laj hu, re naq tatwanq choq’ aj yehol aatin choq’ re, ut a’an taawanq choq’ aj bk’utb’esinel choq’ aawe laa’at, re naq taanaw xtz’aqalil lix yaalalil chixjunil li k’a’aq re ru chirix li k’a’ru re lin awa’b’ejihom sa’ li ruchich’och’.
Jo’kan ut, chexkanaaq sa’ lee b’eenik ut chisaho’q sa’ lee ch’ool; xb’aan naq k’ehomaq reetal, ut ilomaq, wankin eerik’in toj sa’ li roso’jik.
Ut anajwan nink’e eere jun aatin chirix aSion.
Sion btaatoje’q rix, us ta q’usb’il chiru jarub’aq kutan.
Eb’ lee komon, eb’ lin moos aj aOrson Hyde ut aj John Gould, wankeb’ sa’ wuq’, ut a’ yaal jo’ neke’xpaab’ lin taqlahom te’kole’q.
Jo’kan ut, chik’ojob’aaq eech’ool; xb’aan naq achixjunil li k’a’aq re ru taak’anjelaq sa’ junajil choq’ chaab’ilal reheb’ li neke’b’eek chi tiik, ut choq’ re xsantob’resinkil li iglees.
Xb’aan naq laa’in tinwaklesi choq’ we jun tenamit asaq ru, li te’k’anjelaq chiwu sa’ tiikilal; Ut chixjunileb’ li aneke’xpatz’ xk’ab’a’ li Qaawa’, ut neke’xpaab’ lix taqlahom, te’kole’q.
Chi jo’kan.
Amen.
 Sa’ li kutan a’in jun jolomil ch’utam re kaahib’ xka’k’aal li taqenaqil aj tij ke’ch’utla sa’ rochoch laj Jose Smith, alalb’ej, jo’ k’utb’esinb’il, ut ke’xtikib’ xk’uub’ankil li ataqenaqil ch’utam re lix iglees li Kristo, li te’wanq wi’ kab’laju chi taqenaqil aj tij, ut jun malaj oxib’ chi awa’b’ej, jo’ chanru taa’ajmanq ru.
Li taqenaqil ch’utam kixaqab’aman chi k’utb’esinb’il, re naq taa’uxq xtuqub’ankil li xninqal ru ch’a’ajkilal li te’ruuq chi wakliik sa’ li iglees, li ink’a’ neke’ru chi tuqub’aak xb’aan li iglees, malaj xb’aan lix ach’utam li obiisp re te’k’ojob’aaq xch’ool li ani ch’a’ajkilanb’il.
Laj Jose Smith, alalb’ej, laj Sidney Rigdon ut laj Frederick G. Williams ke’k’ulub’aman choq’ awa’b’ejeb’ xb’aan lix yaab’ xkux li ch’utam; ut laj Jose Smith, yuwa’b’ej, laj John Smith, laj Joseph Coe, laj John Johnson, laj Martin Harris, laj John S. Carter, laj Jared Carter, laj Oliver Cowdery, laj Samuel H. Smith, laj Orson Hyde, laj Sylvester Smith, ut laj Luke Johnson, taqenaqileb’ aj tij, ke’sik’e’ ru re te’wanq choq’ xaqxookil ch’utam choq’ re li iglees, xb’aan lix yaab’ xkux li ch’utam sa’ junajil.
Toja’ naq kipatz’man reheb’ li komon sa’ li ch’utam li ak yeeb’ileb’ resil ma neke’xk’ulub’a lix xaqab’ankileb’, ut ma te’k’anjelaq sa’ li opiis a’an jo’ chanru lix chaq’rab’il li choxa, ut chixjunileb’ ke’chaq’ok naq te’xk’ulub’a lix xaqab’ankileb’, ut te’wanq sa’ li ropiiseb’ jo’ chanru li rusilal li Dios li q’axtesinb’il reheb’.
Li rajlankileb’ li ani ke’wan sa’ li ch’utam, li ke’tz’aqon sa’ li k’ulub’ank sa’ lix k’ab’a’ ut choq’ re li iglees sa’ xxaqab’ankileb’ li komon re li ch’utam li ak yeeb’ileb’ resil, a’an oxib’ roxk’aal, ut a’aneb’ a’in: b’eleeb’ li taqenaqil aj tij, wuqlaju li xb’eenil, kaahib’ laj tij, ut oxlaju li komon.
K’ulub’anb’il: naq li taqenaqil ch’utam ink’a’ neke’ru chi wank xwankil chi k’anjelak chi maa’ani rik’ineb’ wuqub’ reheb’ li komon re li ch’utam li ak yeeb’ileb’ resil, malaj eb’ li xaqab’anb’ileb’ chi tz’aqal sa’ xna’ajeb’ a’an.
Li wuqub’ a’in te’wanq xwankil chixxaqab’ankil xkomoneb’ chik li taqenaqil aj tij, li te’xk’oxla naq k’ulub’ejeb’ ut neke’ru chi k’anjelak sa’ xna’ajeb’ li komon re li ch’utam li maa’aniheb’.
K’ulub’anb’il: naq jo’q’e yamyo jun na’ajej xb’aan lix kamik junaq reheb’ li komon re li ch’utam li ak yeeb’ileb’ resil, malaj li risinkil sa’ li ropiis xb’aan q’etok aatin, malaj li risinkil chaq sa’ xb’ak’leb’ li jolomink a’in re li iglees, taanujob’resimanq rik’in li k’ab’a’iik xb’aan li awa’b’ej malaj eb’ li awa’b’ej, ut k’ulub’anb’ilaq xb’aan xyaab’ xkux jun jolomil ch’utam re li taqenaqil aj tij, li taa’uxmanq choq’ re li ajom a’an, re te’k’anjelaq sa’ lix k’ab’a’ li iglees.
Li awa’b’ej re li iglees, li wan ajwi’ choq’ awa’b’ej re li ch’utam, naxaqab’aman chi ak’utb’esinb’il, ut bnak’ulub’aak sa’ lix k’anjel xb’aan lix yaab’ xkux li iglees.
Ut naxk’am rib’ rik’in lix wankilal li ropiis a’an naq taajolominq sa’ xb’een li ch’utam re li iglees; ut k’eeb’il re naq tenq’anb’ilaq xb’aan wiib’ chik li awa’b’ej, xaqab’anb’ileb’ jo’ chanru ajwi’ naq kixaqab’aman a’an.
Ut wi taa’uxq naq maa’ani jun malaj xkab’ichal reheb’ li xaqab’anb’ileb’ chixtenq’ankil, a’an wan xwankil chi jolomink sa’ xb’een li ch’utam chi maak’a’ xtenq’anel; ut wi maa’ani ajwi’ a’an, eb’ chik li awa’b’ej wankeb’ xwankil chi jolomink sa’ xna’aj, jun malaj xkab’ichal reheb’.
Yalaq jo’q’e naq jun taqenaqil ch’utam re lix iglees li Kristo wan chi k’uub’anb’il jo’ tento taa’uxq, jo’ chanru li k’utb’il eetalil li ak yeeb’il, a’anaq xk’anjel li kab’laju chi komon re li ch’utam naq te’xb’uuli rix li ajl, ut chi jo’kan te’xnaw ani reheb’ li kab’laju taa’aatinaq xb’een wa, rik’in tiklaak rik’in li jun, ut jo’kan wi’chik toj sa’ li kab’laju.
Yalaq jo’q’e naq li ch’utam a’in nach’utla re rab’inkil jun na’leb’, eb’ li kab’laju chi komon te’xk’e reetal ma ch’a’aj malaj ink’a’; wi ut ink’a’, wiib’ ajwi’ reheb’ li komon te’aatinaq chirix, jo’ chanru li eetalil ak tz’iib’anb’il.
Wi b’an nak’oxlaman naq ch’a’aj, kaahib’ te’xaqab’amanq; ut wi q’axal ch’a’aj wi’chik, waqib’, a’ut maajo’q’e taaxaqab’amanq numenaq waqib’ chi aatinak.
Li ani jitb’il, sa’ chixjunil li na’leb’ na’ab’iman, tenq’anb’ilaq xb’aan lix yijach li ch’utam, re naq ink’a’ taa’uxq li hob’ok chi moko li k’a’ru moko tiik ta ru.
Ut eb’ li komon re li ch’utam li xaqab’anb’ileb’ chi aatinak chiru li ch’utam tento te’xch’olob’ li na’leb’ li taa’ab’imanq, chirix xtz’ilb’al rix li k’a’ru k’utb’il chirix, sa’ tz’aqal xyaalalil chiru li ch’utam; ut li junjunq chi winq tento taa’aatinaq jo’ chanru li juntaq’eetalil ut li atiik ruhil na’leb’.
Eb’ li komon sa’ li ch’utam li neke’tz’aqon sa’ li ajl , , , , , ut , a’aneb’ li ani te’xaqliiq choq’ re li ani jitb’il, ut te’ril naq ink’a’ taa’uxq li hob’ok ut li k’a’ru moko tiik ta ru.
Sa’ chixjunil li na’leb’ na’ab’iman, taak’eemanq re laj jitonel ut li ani jitb’il naq te’aatinaq xjuneseb’ chiru li ch’utam, chirix naq ab’inb’il li k’a’ru k’utb’il chirix, ut chirix naq eb’ li komon re li ch’utam li xaqab’anb’ileb’ chi aatinak chirix li na’leb’ yoo chi ab’imank ak xe’xchoy aatinak.
Chirix naq ab’inb’il li k’a’ru k’utb’il, ut eb’ li komon re li ch’utam, laj jitonel, ut li ani jitb’il ak xe’aatinak, li awa’b’ej tixraq li aatin jo’ chanru lix tawom ru chirix li na’leb’ yoo chi ab’imank, ut tixpatz’ reheb’ li kab’laju chi komon re li ch’utam naq te’xxaqab’ xwankil a’an rik’in k’ulub’ank.
A’b’anan wi li rela’eb’ li komon re li ch’utam, li ink’a’ xe’aatinak, malaj yalaq ani reheb’, chirix rab’inkil li k’a’ru k’utb’il ut yeeb’il chi moko tiib’il ta ru anihaq, te’xtaw junaq majelal sa’ li aatin raqb’il xb’aan li awa’b’ej, naru naxk’utb’esi, ut taa’ab’imanq wi’chik li na’leb’.
Ut wi, chirix naq ab’inb’il wi’chik li na’leb’ chi tz’ilb’il rix, nak’utman chik li na’leb’ chirix li k’a’ru yoo chi ab’imank, taajalmanq li aatin raqb’il a’ yaal a’an.
Wi b’an maak’a’ chik li na’leb’ k’eeb’il, li xb’een raqok aatin taakanaaq chi xaqxo, ut lix k’ihaleb’ li ch’utam te’wanq xwankil chixxaqab’ankil a’an.
Wi wan li ch’a’ajkilal chirix li atzol’leb’ malaj li jar raqal chi na’leb’, wi maak’a’ xtz’aqalil li k’a’ru tz’iib’anb’il re taawanq li na’leb’ chi ch’olch’o ru sa’ xk’a’uxleb’ li ch’utam, li awa’b’ej naru chi patz’ok ut chixk’ulb’al lix k’oxlahom li Qaawa’ chi bk’utb’esinb’il.
Eb’ li taqenaqil aj tij, naq wankeb’ sa’ jalan chik na’ajej, wankeb’ xwankil chixb’oqb’al ut chixk’uub’ankil jun ch’utam jo’ chanru tz’iib’anb’il arin, re xtuqub’ankileb’ li ch’a’ajkilal, naq eb’ li ch’a’ajkilanb’ileb’, li jun malaj xkab’ichaleb’, te’xtz’aama.
Ut li ch’utam a’an re taqenaqil aj tij taawanq xwankil chixxaqab’ankil jun re li rajlankileb’, re taajolominq sa’ xb’een li ch’utam sa’ li kutan a’an.
A’anaq xteneb’ankil li ch’utam a’an xnumsinkil, chi tikto, jun tz’iib’ahom chirix lix b’aanuhomeb’, ut tz’iib’anb’ilaq chi tz’aqal li k’a’ru ch’olob’anb’il xyaalal rochb’een li aatin raqb’il xb’aaneb’, rik’in li taqenaqil ch’utam re lix k’ojarib’aal li Xb’eenil Awa’b’ejil re li Iglees.
Wi eb’ li ani ch’a’ajkilanb’il, malaj junaq reheb’, moko k’ojk’o ta xch’ooleb’ rik’in li aatin raqb’il xb’aan li ch’utam li yeeb’il resil, naru neke’xpatz’ xnumsinkil wi’chik chiru li taqenaqil ch’utam re lix k’ojarib’aal li Xb’eenil Awa’b’ejil re li Iglees, ut taa’ab’imanq wi’chik li na’leb’, ut taab’aanumanq aran jo’ chanru li k’utb’il eetalil ak tz’iib’anb’il, chanchan maajun aatin kiraqe’ chaq.
Li ch’utam a’in re taqenaqil aj tij li na’uxman sa’ jalaneb’ chik li na’ajej, tento naq ka’ajwi’ taab’oqmanq choq’ re li ana’leb’ q’axal ch’a’aj chirix li k’a’ru re li iglees; ut maajun na’leb’ li ka’ch’in malaj re wulaj wulaj natz’aqlok re taab’oqmanq li ch’utam a’in.
Eb’ li taqenaqil aj tij li aj b’eheneleb’ malaj li xaqxookeb’ sa’ jalaneb’ chik li na’ajej wankeb’ xwankil chixyeeb’al ma na’ajman ru xb’oqb’al jun ch’utam malaj ink’a’.
Jalan wi’ li taqenaqil ch’utam malaj eb’ li taqenaqil aj tij aj b’ehenel sa’ jalaneb’ chik li na’ajej, ut li ataqenaqil ch’utam aj b’ehenel, wankeb’ wi’ li kab’laju chi bapostol, sa’ li aatin neke’xraq.
Chirix li aatin raqb’il xb’aan li xb’een naru napatz’man xnumsinkil wi’chik; chirix b’an li aatin raqb’il xb’aan li xkab’, ink’a’ naru.
Li xkab’ ka’ajwi’ naru chi tz’ile’k rix xb’aaneb’ li jolomil aj b’eresinel re li iglees wi na’ux li q’etok aatin.
K’ulub’anb’il: naq li awa’b’ej malaj eb’ li awa’b’ej sa’ lix k’ojarib’aal li Xb’eenil Awa’b’ejil re li Iglees te’wanq xwankil chixtz’ilb’al rix junaq na’leb’ xkomon a’in li napatz’man xnumsinkil wi’chik, ma xk’ulub’ naq taa’ab’imanq wi’chik, chirix xtz’ilb’al rix li patz’om naq taanumsimanq wi’chik, ut li k’utb’il na’leb’ ut li tz’iib’anb’il aatin li nachal rochb’een.
Eb’ li kab’laju chi komon re li ch’utam chirix a’an ke’xb’uuli rix, re xnawb’al ani taa’aatinaq xb’een wa, ut a’in li ki’el, a’aneb’ a’in: , Oliver Cowdery; , Joseph Coe; , Samuel H. Smith; , Luke Johnson; , John S. Carter; , Sylvester Smith; , John Johnson; , Orson Hyde; , Jared Carter; , Jose Smith, yuwa’b’ej; , John Smith; , Martin Harris.Chirix tijok, kichoyman li ch’utub’aj-ib’.Oliver Cowdery,Orson Hyde,Aj tz’iib’eb’.
 Chi yaal ninye eere, ex raab’ilex inb’aan, k’ehomaq reetal, nink’e eere jun k’utb’esinb’il na’leb’ ut taqlahom, re teenaw chanru atexk’anjelaq sa’ xb’aanunkil li teneb’anb’il sa’ eeb’een chirix lix kolb’aleb’ ut lix btojb’aleb’ rix lee komon, li ke’jek’iik sa’ li ch’och’ Sion; Li aalinasinb’ileb’ ut sak’b’ileb’ xb’aan ruq’eb’ li xik’ neke’ilok we, a’aneb’ li tinhoy wi’ lin josq’il chi maak’a’ xb’isb’al sa’ li hoonal k’oxlanb’il inb’aan.
Xb’aan naq keb’inkanab’ toj anajwan, re ate’xnujob’resi xb’isb’al lix maa’usilaleb’, re naq nujenaqaq lix sek’eb’; Ut re naq eb’ li neke’xk’ab’a’i rib’ jo’ chanru lin k’ab’a’ ate’q’use’q chiru yal jarub’aq kutan rik’in jun q’use’k li nim ut ra, xb’aan naq ink’a’ tz’aqal bke’ab’in chiru li na’leb’ ut taqlahom li kink’e reheb’.
A’b’anan chi yaal ninye eere, naq xintaqla jun taqlanb’il aatin, li te’xtz’aqob’resi ru lin tenamit, a’ yaal wi chalen sa’ li hoonal ajwi’ a’in te’ab’inq chiru li ana’leb’ li tink’e laa’in, li Qaawa’ lix Dios, reheb’.
K’ehomaq reetal, eb’ a’an, xb’aan naq laa’in kintaqla xyeeb’al, te’ok chi numtaak sa’ xb’eeneb’ li xik’ neke’ilok we chalen sa’ li hoonal ajwi’ a’in.
Ut rik’in axk’eeb’aleb’ xch’ool chixb’aanunkil chixjunil li aatin li tinye laa’in, li Qaawa’ lix Dios, reheb’, maajo’q’e te’xkanab’ numtaak toj reetal naq eb’ li bawa’b’ejihom re li ruchich’och’ akaq kub’sinb’ileb’ rub’el li woq, ut li ruchich’och’ akaq ck’eeb’ilaq reheb’ laj dsantil paab’anel, re ete’reechani chi junelik q’e kutan.
A’b’anan a’ yaal jo’ amoko neke’xpaab’ ta lin taqlahom, ut moko neke’xk’e ta xch’ool chixb’aanunkil chixjunil li waatin, eb’ li awa’b’ejihom re li ruchich’och’ te’numtaaq sa’ xb’eeneb’ a’an.
Xb’aan naq eb’ a’an ke’k’ehe’ chi wank choq’ asaqen chiru li ruchich’och’, ut choq’ aj kolol reheb’ li winq; Ut a’ yaal jo’ naq moko wankeb’ ta choq’ aj kolol reheb’ li winq, chanchaneb’ li aatz’am li xsach xsahil, ut maak’a’ chik na’ok wi’, ka’aj chik re tz’eqe’k ut yeq’e’k rub’el roqeb’ li winq.
A’b’anan chi yaal ninye eere, kintaqla xyeeb’al naq eb’ lee komon li jek’inb’ileb’ te’sutq’iiq sa’ axch’och’il li reechanihomeb’, ut te’xkab’laheb’ li sachenaqil na’ajej re Sion.
Xb’aan naq chirix xnumsinkil anaab’al li rahilal, jo’ kinye eere sa’ jun taqlahom junxil, nachal li osob’tesink.
K’ehomaq reetal, a’in li osob’tesink li kinyeechi’i eere chirix naq xenumsi li rahilal, ut xe’xnumsi rahilal lee komon—lix tojb’al eerix, ut lix tojb’aleb’ rix lee komon, a’an ajwi’ lix k’ojlajikeb’ wi’chik sa’ li ch’och’ Sion, re te’xaqab’amanq, ut maajun wa chik te’rume’q.
A’b’anan, wi neke’xtz’ajni li reechanihomeb’, te’rume’q; xb’aan naq laa’in ink’a’ teb’inkol rix wi neke’xtz’ajni li reechanihomeb’.
K’ehomaq reetal, ninye eere, tento taa’uxq naq lix tojb’al rix Sion taachalq rik’in wankilal; Jo’kan ut, tinwaklesi choq’ re lin tenamit jun winq, li tixk’ameb’ xb’e chanchan jo’ laj aMoises kixk’ameb’ xb’e li ralal xk’ajol laj Israel.
Xb’aan naq laa’ex li ralal xk’ajol laj Israel, ut xkomonex li ariyajil laj Abraham, ut tento naq taak’ame’q eeb’e chi elk chaq sa’ moosil rik’in wankilal, ut rik’in jun ye’b’il uq’ej.
Ut jo’ chanru ke’k’ame’ xb’e lee yuwa’ xb’een wa, jo’kan ajwi’ taa’uxq lix tojb’al rix Sion.
Jo’kan ut, mich’inan eech’ool, xb’aan naq moko ninye ta eere jo’ kinye reheb’ lee yuwa’: Lin aanjel taaxik cheru, a’b’an li bwilob’aal ink’a’.
Ninye b’an eere: Te’xik lin aanjel cheru, ut jo’kan ajwi’ li wilob’aal, ut chirix xnumikeb’ li kutan bteereechani li chaab’il ch’och’.
Chi yaal, chi yaal ninye eere, naq lin moos aj Jose Smith, alalb’ej, a’an li awinq li kinjuntaq’eeta rik’in li moos li kiraatina laj Eechal re li bawimq sa’ li jaljookil ru aatin li kink’e eere.
Jo’kan ut, chixyehaq lin moos aj Jose Smith, alalb’ej, re lix akawilal lin junkab’al, lin saaj winq ut eb’ li ak xe’ninqan xchihab’—Ch’utub’omaq eerib’ sa’ li ch’och’ Sion, sa’ xb’een li ch’och’ li kinloq’ rik’in tumin, li xq’axtesiman choq’ we.
Ut chixjunileb’ li iglees che’xtaqlaheb’ li winq chaab’ileb’ xna’leb’ rochb’een lix tumineb’, ut ache’xloq’eb’ li ch’och’ jo’ chanru ajwi’ keb’intaqla.
Ut a’ yaal jo’ eb’ li xik’ neke’ilok we neke’chal sa’ eeb’een cheralinasinkil chaq sa’ lin chaab’il ach’och’, li kiwosob’tesi re taawanq choq’ li ch’och’ Sion, sa’ ajwi’ chaq lee ch’och’ laa’ex, chirix li ch’olob’ank xyaalal a’in li kek’am chaq we chirixeb’, laa’ex teemajewaheb’; Ut yalaq ani nekemajewa, laa’in tinmajewa, ut teereeqaju choq’ we eb’ li xik’ neke’ilok we.
Ut taawanq li wilob’aal eerik’in sa’ areeqajunkil choq’ we eb’ li xik’ neke’ilok we, toj sa’ rox sa’ xkaa tasal tenamit reheb’ li xik’ neke’ilok we.
Maajun winq chixxuwa xq’axtesinkil lix yu’am choq’ we; xb’aan naq ani anaxq’axtesi lix yu’am choq’ we, tixtaw wi’chik.
Ut ani moko wan ta xch’ool chixq’axtesinkil lix yu’am choq’ we, maawa’ intzolom.
A’an rajom inch’ool naq lin moos aj aSidney Rigdon tixtaqsi lix yaab’ xkux sa’eb’ li ch’utam sa’eb’ li ch’och’ sa’ releb’aal saq’e, sa’ xkawresinkileb’ li iglees chixpaab’ankil li taqlahom li kink’e reheb’ chirix lix k’ojob’ankil wi’chik ut xtojb’al rix Sion.
A’an rajom inch’ool naq lin moos aj aParley P. Pratt ut lin moos aj Lyman Wight ink’a’ te’sutq’iiq sa’ xch’och’eb’ lix komoneb’, toj reetal naq xe’xtaw li ch’uut chi winq chi xik taqe’q sa’ li ch’och’ Sion, chi lajetq, malaj chi junmayatq, malaj chi lajetq roxk’aal, malaj chi cient, toj reetal naq ke’xtaw oob’ cient rajlankil xkomoneb’ lix bkawilal lin junkab’al.
K’ehomaq reetal, a’in rajom inch’ool; chextz’aamanq ut texk’uluq; a’b’an eb’ li winq aink’a’ junelik neke’xb’aanu li rajom inch’ool.
Jo’kan ut, wi ink’a’ nekexru chixtawb’al oob’ cient, sik’omaq chi yalb’il eeq’e, re naq maare teetaw oxib’ cient.
Ut wi ink’a’ nekexru chixtawb’al oxib’ cient, sik’omaq chi yalb’il eeq’e, re naq maare teetaw jun cient.
A’ut chi yaal ninye eere, jun taqlahom nink’e eere, naq ink’a’ texxik taqe’q sa’ li ch’och’ Sion toj reetal naq xetaw jun cient xkomoneb’ lix kawilal lin junkab’al, re te’xik cherix toj sa’ li ch’och’ Sion.
Jo’kan ut, jo’ kinye eere, chextz’aamanq ut texk’uluq; tijonqex chi anchal eech’ool re naq maare lin moos aj Jose Smith, alalb’ej, taaxik cherix, ut taajolominq sa’ xyi lin tenamit, ut tixk’uub’ lin awa’b’ejihom sa’ xb’een li aosob’tesinb’il ch’och’, ut tixxaqab’eb’ li ralal xk’ajol Sion chi k’ojk’o sa’ xb’eeneb’ li chaq’rab’ ut li taqlahom li k’eeb’ileb’ ut li toj te’k’ehe’q eere.
Chixjunil li q’axok-u ut li loq’alil nak’ehe’ chi uxmank eere, rik’in li ayalok q’e eeb’aan, lee tiikilal chi paab’ank, ut li btijok chi wank eepaab’aal.
Lin moos aj Parley P. Pratt chib’eeq rochb’een lin moos aj Jose Smith, alalb’ej.
Lin moos aj Lyman Wight chib’eeq rochb’een lin moos aj Sidney Rigdon.
Lin moos aj Hyrum Smith chib’eeq rochb’een lin moos aj Frederick G. Williams.
Lin moos aj Orson Hyde chib’eeq rochb’een lin moos aj Orson Pratt, yalaq b’ar li k’eeb’ilaqeb’ wi’ xna’leb’ chi xik xb’aan lin moos aj Jose Smith, alalb’ej, re xsik’b’al xtz’aqob’resinkil ru li taqlahom a’in li kink’e eere, ut kanab’omaq li rela’ sa’ wuq’.
Chi jo’kan.
Amen.
 Chi yaal ninye eere, ex raab’ilex inb’aan, nink’e eena’leb’, ut jun taqlahom, chirix chixjunil li eechej li eechaninb’il xb’aan li k’anjelil li kintaqla xk’uub’ankil ut xxaqab’ankil, re taawanq choq’ ak’anjelil sa’ junajil, ut jun k’anjelil li junelik taakanaaq choq’ re lix chaab’ilal lin iglees, ut choq’ re lix kolb’aleb’ li winq toj reetal naq tink’ulunq— Rik’in jun yeechi’ihom li ink’a’ naru chi numsimank chi moko chi jalmank, naq a’ yaal jo’ tiikeb’ chi paab’ank li ani keb’intaqla, te’osob’tesiiq rik’in xk’ihanik li osob’tesink; A’b’anan a’ yaal jo’ ink’a’ tiikeb’ chi paab’ank, nach’ wan li majewaak rik’ineb’.
Jo’kan ut, a’ yaal jo’ wan xkomoneb’ lin moos li ink’a’ ke’paab’ank re li taqlahom, li ke’xq’et b’an li sumwank rik’in arahok-u, ut rik’in li aatin yal pak’b’il, laa’in kinmajewaheb’ rik’in jun li majewank q’axal nim ut ra.
Xb’aan naq laa’in, li Qaawa’, sa’ lin ch’ool kintaqla xyeeb’al, naq a’ yaal jo’ ani junaq chi winq li wan sa’ li k’anjelil tawb’ilaq jo’ aj q’etol aatin, malaj ut sa’ jalan chik aatin, tixq’et li sumwank li b’ak’b’ilex wi’, a’an majewanb’ilaq sa’ lix yu’am, ut taayeq’iiq xb’aan li ani nawaj; Xb’aan naq laa’in, li Qaawa’, maak’a’aq ainb’atz’unlenkil sa’ li k’a’aq re ru a’in— Ut chixjunil a’in re naq li ani maak’a’ xmaak sa’ eeyanq ink’a’ taajite’q rochb’een li moko tiik ta xch’ool; ut re naq li ani wan xmaak sa’ eeyanq ink’a’ tixkol rib’; xb’aan naq laa’in, li Qaawa’, kinyeechi’i eere jun akoroon re loq’alil sa’ lin nim uq’.
Jo’kan ut, a’ yaal jo’ tawb’ilex jo’ aj q’etol aatin, ink’a’ taaruuq teekol eerib’ chiru lin josq’il sa’ lee yu’am.
A’ yaal jo’ anekex’isiik chaq xb’aan q’etok aatin, ink’a’ naru nekekol eerib’ chiru lix bchiq’lehom laj cSatanas toj sa’ xkutankil li tojb’al-ix.
Ut nink’e anajwan eere wankilal chalen sa’ li hoonal ajwi’ a’in, naq wi ani junaq chi winq sa’ eeyanq, li wan sa’ li k’anjelil, natawman jo’ aj q’etol aatin ut moko naxjal ta xk’a’uxl chirix li maa’usilal, naq teeq’axtesi chiru lix chiq’lehom laj tza; ut maak’a’aq xwankil achixk’amb’al chaq li maa’usilal sa’ eeb’een.
A’an xchaab’ilal inna’leb’; jo’kan naq jun taqlahom nink’e eere, naq teek’uub’ eerib’ ut teexaqab’ re li junjunq chi winq lix amertoomil; Re naq li junjunq chi winq tixye resil we li mertoomil li xaqab’anb’il choq’ re.
Xb’aan naq na’ajman ru naq laa’in, li Qaawa’, tink’e li junjunq chi winq chi ateneb’anb’il, jo’ jun bmertoom sa’ xb’een li ruchich’och’il osob’tesihom, li kinyiib’ ut kinkawresi choq’ reheb’ li yo’ob’tesinb’ileb’ inb’aan.
Laa’in, li Qaawa’, kinheleb’ank re li choxa, ut akinkab’la li ruchich’och’, tz’aqal bxyiib’ahom li wuq’; ut we laa’in chixjunil li k’a’aq re ru wan chi sa’.
Ut a’an li wajom xk’eeb’al li taak’anjelaq reheb’ lin santil paab’anel, xb’aan naq we laa’in chixjunil li k’a’aq re ru.
A’b’anan tento naq taab’aanumanq jo’ chanru ainna’leb’ laa’in, ut k’ehomaq reetal, a’in li na’leb’ li kintaqla xyeeb’al laa’in, li Qaawa’, re xk’eeb’al li taak’anjelaq reheb’ lin santil paab’anel, re naq te’taqsiiq xloq’al li bneb’a’, rik’in naq kub’sinb’ileb’ li b’ihom.
Xb’aan naq nujenaq li aruchich’och’, ut wan tz’aqal ut xikenaq chik xb’een; relik chi yaal, xinkawresi chixjunil li k’a’aq re ru, ut xink’e reheb’ li ralal xk’ajoleb’ li winq naq te’wanq choq’ aj bb’aanunel xjuneseb’ rib’.
Jo’kan ut, wi ani junaq chi winq tixchap xkomon li anaab’alil li kinyiib’, ut moko tixk’e ta lix jachal, jo’ chanru li bchaq’rab’ re lin evangelio, reheb’ li cneb’a’ ut li maak’a’eb’ wan re, a’an, rochb’eenaqeb’ laj maak, tixtaqsi chaq sa’ dxb’alb’a li rilob’aal, chi wanq sa’ rahilal.
Ut anajwan, chi yaal ninye eere, chirix li eechej re li ak’anjelil— Choq’ re lin moos aj Sidney Rigdon chixaqab’amanq li na’ajej li wan wi’ anajwan, ut lix ch’och’il li k’uub’leb’al tz’uum choq’ xmertoomil ilom, re xk’ulb’al li taak’anjelaq re naq yoo chi k’anjelak sa’ li wawimq, jo’ chanru ajwi’ nawaj, jo’q’e tink’e xtaqlankil.
Ut chib’aanumanq chixjunil li k’a’aq re ru jo’ chanru li na’leb’ k’eeb’il xb’aan li k’anjelil, ut li k’ulub’anb’ilaq sa’ komonil, malaj lix yaab’ xkux li k’anjelil, li neke’wan sa’ li ch’och’ Kirtland.
Ut li mertoomil ut osob’tesink a’in, laa’in, li Qaawa’, nink’ojob’ sa’ xb’een lin moos aj Sidney Rigdon choq’ osob’tesink sa’ xb’een a’an, ut eb’ li riyajil moqon chirix; Ut tink’ihob’resi li osob’tesink sa’ xb’een a’an, a’ yaal jo’ taawanq chi tuulan xch’ool chiwu.
Ut jo’kan wi’chik, choq’ re lin moos aj Martin Harris chixaqab’amanq, choq’ xmertoomil ilom, li jun siir chi ch’och’ li kixk’ul lin moos aj John Johnson jo’ reeqaj li reechanihom chaq junxil, choq’ re a’an ut li riyajil moqon chirix; Ut a’ yaal jo’ tiik chi paab’ank, tink’ihob’resi li osob’tesink sa’ xb’een a’an ut li riyajil moqon chirix.
Ut lin moos aj Martin Harris chixq’axtesihaq lix tumin re naq taach’olob’amanq li waatin, jo’ chanru naq lin moos aj Jose Smith, alalb’ej, tixb’eresi.
Ut jo’kan wi’chik, lin moos aj Frederick G. Williams chixk’ul li na’ajej li wan wi’ rochoch anajwan.
Ut lin moos aj Oliver Cowdery chixk’ul li jun siir li wan chixk’atq li ochoch, li tento taawanq choq’ k’anjeleb’aal re k’uub’ank hu, a’an li xb’een siir chi ch’och’, ut jo’kan ajwi’ li jun siir wan wi’ rochoch lix yuwa’.
Ut eb’ lin moos aj Frederick G. Williams ut laj Oliver Cowdery che’xk’ul li k’anjeleb’aal re k’uub’ank hu ut chixjunil li k’a’aq re ru wan rochb’een.
Ut a’inaq lix mertoomil ilomeb’ li taaxaqab’amanq choq’ reheb’.
Ut a’ yaal jo’ tiikeb’ chi paab’ank, k’ehomaq reetal te’wosob’tesi, ut tink’ihob’resi li osob’tesink sa’ xb’eeneb’.
Ut a’in xtiklajik li mertoomil li kinxaqab’ choq’ reheb’ a’an, choq’ reheb’ ut li riyajileb’ moqon chirixeb’.
Ut, a’ yaal jo’ tiikeb’ chi paab’ank, tink’ihob’resi li osob’tesink sa’ xb’eeneb’ a’an ut li riyajileb’ moqon chirixeb’, a’anaq ajwi’ jun xk’ihanik li osob’tesink.
Ut jo’kan wi’chik, lin moos aj John Johnson chixk’ul li ochoch li wan wi’ anajwan, ut li eechanihomej, chixjunil, ka’ajwi’ li ch’och’ li eetalinb’il choq’ re axkab’lankileb’ li wochoch ink’a’, li natawman sa’ li eechanihomej a’an, ut eb’ li jar siir li yeeb’ileb’ resil choq’ re lin moos aj Oliver Cowdery.
Ut a’ yaal jo’ tiik chi paab’ank, laa’in tink’ihob’resi li osob’tesink sa’ xb’een.
Ut a’an rajom inch’ool naq a’an tixk’ayi li jar siir chi ch’och’ li jachjookeb’ ru choq’ re xwaklesinkil li tenamit reheb’ lin santil paab’anel, a’ yaal jo’ taak’ehe’q chi nawmank re xb’aan lix ayaab’ xkux li Musiq’ej, ut jo’ chanru li na’leb’ k’eeb’ilaq xb’aan li k’anjelil, ut lix yaab’ xkux li k’anjelil.
Ut a’inaq xtiklajik li mertoomil li kinxaqab’ choq’ re a’an, jo’ jun osob’tesink choq’ re a’an ut li riyajil moqon chirix.
Ut a’ yaal jo’ tiik chi paab’ank, tink’ihob’resi jun xk’ihanik li osob’tesink sa’ xb’een.
Ut jo’kan wi’chik, choq’ re lin moos aj aNewel K. Whitney chixaqab’amanq eb’ li ochoch ut li jun siir chi ch’och’ li wan wi’ anajwan, ut li jun siir ut li kab’l wan wi’ li k’ayib’aal anajwan, ut jo’kan ajwi’ li jun siir li wan sa’ li xxuk b’e junpak’al li k’ayib’aal sa’ xtz’e li saq’e, ut jo’kan ajwi’ li jun siir wan wi’ li yiib’leb’aal cha.
Ut chixjunil a’in kinxaqab’ choq’ re lin moos aj Newel K. Whitney choq’ xmertoomil ilom, choq’ osob’tesink sa’ xb’een a’an ut li riyajil moqon chirix, choq’ re lix chaab’ilal li k’ayib’aal re lin k’anjelil li kinxaqab’ choq’ re lin oqech sa’ li ch’och’ Kirtland.
Relik chi yaal, a’in chi yaal li mertoomil ilom li kinxaqab’ choq’ re lin moos aj N. K. Whitney, anchal ajwi’ li k’ayib’aal a’in, re a’an rochb’een lix ab’aanunel k’anjel, ut li riyajil moqon chirix.
Ut a’ yaal jo’ tiik chixpaab’ankil lin taqlahom, li kink’e re, tink’ihob’resi li osob’tesink sa’ xb’een a’an ut li riyajil moqon chirix, a’anaq ajwi’ jun xk’ihanik li osob’tesink.
Ut jo’kan wi’chik, choq’ re lin moos aj Jose Smith, alalb’ej, chixaqab’amanq li jun siir chi ch’och’ li jachjo ru choq’ re xkab’lankil li wochoch, li ka’k’aal chi b’isleb’ che’ xnajtil li roq ut kab’laju xnimal li ru, ut jo’kan ajwi’ li eechanihomej wan wi’ lix yuwa’ anajwan; Ut a’in xtiklajik li mertoomil li kinxaqab’ choq’ re, choq’ osob’tesink sa’ xb’een a’an, ut sa’ xb’een lix yuwa’.
Xb’aan naq k’ehomaq reetal, kink’uula jun eechanihomej choq’ re lix ayuwa’, choq’ re li taak’anjelaq re; jo’kan naq a’an taak’ehe’q sa’ ajl sa’ rochoch lin moos aj Jose Smith, alalb’ej.
Ut tink’ihob’resi li osob’tesink sa’ xb’een li rochoch lin moos aj Jose Smith, alalb’ej, a’ yaal jo’ tiik chi paab’ank, a’anaq ajwi’ jun xk’ihanik li osob’tesink.
Ut anajwan, jun taqlahom nink’e eere chirix Sion, naq ink’a’ chik texwanq chi b’ak’b’il jo’ k’anjelil sa’ junajil rik’ineb’ lee komon sa’ Sion, ka’ajwi’ chi jo’ka’in— Chirix naq k’uub’anb’il eerib’, taayeemanq eere li K’anjelil sa’ Junajil re li aRoqechal Sion, li Tenamit Kirtland.
Ut eb’ lee komon, chirix naq k’uub’anb’ileb’ rib’, taayeemanq reheb’ li K’anjelil sa’ Junajil re li Tenamit Sion.
Ut k’uub’anb’ilaqeb’ sa’ tz’aqal xk’ab’a’ li junjunq reheb’, ut sa’ tz’aqal lix k’ab’a’eb’; ut te’xb’aanu lix b’aanuhomeb’ sa’ tz’aqal lix k’ab’a’eb’, ut sa’ tz’aqal xk’ab’a’ li junjunq reheb’; Ut laa’ex teeb’aanu lee b’aanuhom sa’ tz’aqal lee k’ab’a’, ut sa’ tz’aqal xk’ab’a’ li junjunq eere.
Ut a’in kintaqla chi b’aanumank choq’ re lee kolb’al, ut jo’kan ajwi’ choq’ re lix kolb’aleb’ a’an, sa’ xk’ab’a’ naq ake’alinasiik chaq, ut li k’a’ru toj taachalq.
Rik’in naq ak q’etb’ileb’ li asumwank xb’aan q’etok aatin, xb’aan li brahok-u ut li aatin yal pak’b’il— Jo’kan naq raqb’ilex jo’ k’anjelil sa’ junajil rik’ineb’ lee komon, jo’kan naq moko b’ak’b’ilex ta chik, ka’ajwi’ toj sa’ li hoonal a’in rik’ineb’, ka’aj chik chi jo’ka’in, jo’ kinye, chi to’ninb’il, jo’ chanru k’uub’anb’ilaq sa’ komonil xb’aan li k’anjelil a’in, sa’ ch’utam, jo’ chanru taaruhanq sa’ li wankex wi’, ut jo’ b’eresinb’ilaq xb’aan xyaab’ xkux li ch’utam.
Ut jo’kan wi’chik, jun taqlahom nink’e eere chirix lee mertoomil ilom li kinxaqab’ choq’ eere.
K’ehomaq reetal, chixjunil li eechej a’in we laa’in, malaj ut maak’a’ xyaalal lee paab’aal, ut tawb’ilex jo’ aj ka’pak’al-u, ut q’etb’il li sumwank li kek’uub’ wik’in; Ut wi weheb’ li eechej, rik’in a’an amertoomex; wi b’an ink’a’, maawa’ex mertoom.
A’b’anan, chi yaal ninye eere, kexinxaqab’ chi wank choq’ mertoom sa’ xb’een li wochoch, re naq mertoomaqex chi yaal.
Ut choq’ re li ajom a’in naq kexintaqla chixk’uub’ankil eerib’, re xk’uub’ankil choq’ hu ali waatin, lix tz’aqalileb’ lin loq’laj hu, li k’utb’esinb’il na’leb’ li kink’e eere, ut li moqon tink’e chi jo’q’ehaq eere— Choq’ re xwaklesinkil lin iglees ut awa’b’ejihom sa’ li ruchich’och’, ut re xkawresinkileb’ lin tenamit choq’ re lix aq’ehil naq btinhilanq rik’ineb’, li ak haye’k chaq re.
Ut teekawresi choq’ eere jun xna’aj li k’uuleb’aal tumin, ut teeq’axtesi choq’ re lin k’ab’a’.
Ut teexaqab’ junaq sa’ eeyanq chirilb’al li k’uuleb’aal tumin, ut a’an taak’ojob’amanq choq’ re li osob’tesink a’in.
Ut taawanq jun tz’apleb’ chiru li k’uuleb’aal tumin, ut chixjunil li k’a’aq re ru loq’ taaq’axtesimanq sa’ li k’uuleb’aal tumin; ut maajun winq sa’ eeyanq tixye naq aj eechal re, chi moko jun raqalaq, xb’aan naq eerehaq chejunilex sa’ junajil.
Ut tink’e eere chalen sa’ li hoonal a’in; ut chek’e reetal anajwan, naq texxik ut teeroksi li mertoomil li kinxaqab’ choq’ eere, ka’ajwi’ naq li k’a’aq re ru loq’ ink’a’, re taa’uxmanq xk’uub’ankil choq’ hu li k’a’aq re ru loq’ a’in jo’ kinye.
Ut lix atz’aq li k’a’aq re ru loq’, taak’uulamanq sa’ li k’uuleb’aal tumin, ut taak’ehe’q jun tz’apleb’ chiru, ut moko oksinb’ilaq ta chi moko isinb’ilaq chaq sa’ li k’uuleb’aal tumin xb’aan anihaq, chi moko taahitmanq li tz’apleb’ li taak’eemanq chiru, ka’ajwi’ xb’aan xyaab’ xkux li k’anjelil, malaj xb’aan taqlahom.
Ut chi jo’kan teek’uula lix tz’aq li k’a’aq re ru loq’ re li k’uuleb’aal tumin, choq’ re li ajom loq’ ut sant.
Ut a’inaq li loq’laj k’uuleb’aal tumin re li Qaawa’ taayeemanq re; ut k’eeb’ilaq jun tz’apleb’ chiru, re naq santaq ut q’axtesinb’ilaq choq’ re li Qaawa’.
Ut jo’kan wi’chik, taawanq jalan chik k’uuleb’aal tumin kawresinb’il, ut jun aj k’uulahom tumin xaqab’anb’il re xk’uulankil li k’uuleb’aal tumin, ut taak’eemanq jun tz’apleb’ chiru; Ut chixjunil li tumin li nekek’ul sa’ lee mertoomil, rik’in xnimob’resinkil li eechej li kinxaqab’ choq’ eere, li ochoch, malaj li ch’och’, malaj li wakax, malaj chixjunil li k’a’aq re ru, ka’ajwi’ li tz’iib’ahom li sant ut loq’ ink’a’, li kink’uula choq’ we laa’in, choq’ re li ajom sant ut loq’, taak’eemanq sa’ li k’uuleb’aal tumin a’ yaal sa’ junpaat jo’ nekek’ul li tumin, chi cient, malaj chi lajetq roxk’aal, malaj chi junmay, malaj chi lajeeb’, malaj chi oob’.
Malaj sa’ jalan chik aatin, wi ani junaq winq sa’ eeyanq naxk’ul oob’ pees chixk’ehaq sa’ li k’uuleb’aal tumin, malaj wi naxk’ul lajeeb’, malaj junmay, malaj jun cient, chixb’aanuhaq ajwi’ chi jo’kan; Ut maajun sa’ eeyanq chixye naq re a’an; xb’aan naq ink’a’ taayeemanq naq rehaq, chi moko jun raqalaq.
Ut maajun raqal taa’oksimanq, chi moko taa’isimanq chaq sa’ li k’uuleb’aal tumin, ka’ajwi’ xb’aan lix yaab’ xkux ut chi k’ulub’anb’il sa’ komonil xb’aan li k’anjelil.
A’inaq ut lix yaab’ xkux ut li k’ulub’anb’ilaq sa’ komonil xb’aan li k’anjelil—naq yalaq ani chi winq sa’ eeyanq tixye re laj k’uulanel tumin: Nawaj ru a’in re intenq’ankil sa’ inmertoomil— Wi oob’ pees, malaj wi lajeeb’ pees, malaj junmay, malaj lajeeb’ roxk’aal, malaj jun cient, laj k’uulanel tumin tixk’e re li jo’ nimal naraj ru re xtenq’ankil sa’ lix mertoomil— Toj reetal naq taatawmanq naq aj q’etol aatin, ut k’utb’esinb’ilaq chiru li ch’utam re li k’anjelil chi ch’olch’o naq a’an jun mertoom moko tiik ta ut amaak’a’ xna’leb’.
A’b’an chiru jo’ najtil wan tz’aqal sa’ li komonil, ut tiik chi paab’ank ut chaab’il xna’leb’ sa’ xmertoomil, a’inaq li reetalil chiru laj k’uulanel tumin, naq laj k’uulanel tumin ink’a’ tixram xk’eeb’al.
A’b’an wi taa’uxq li q’etok aatin, laj k’uulanel tumin taawanq rub’el xwankil li ch’utam ut lix yaab’ xkux li k’anjelil.
Ut wi taa’uxq naq taatawmanq naq laj k’uulanel tumin a’an jun mertoom moko tiik ta ut maak’a’ xna’leb’, taawanq rub’el xwankil li ch’utam ut lix yaab’ xkux li k’anjelil, ut taa’isimanq chaq sa’ xna’aj, ut ajalan chik taaxaqab’amanq sa’ xna’aj.
Ut anajwan, chi yaal ninye eere, chirix lee k’as—k’ehomaq reetal, a’an rajom inch’ool naq ateetoj chixjunil lee bk’as.
Ut a’an rajom inch’ool naq ateetuulanob’resi eerib’ chiwu, ut teetaw li osob’tesink a’in rik’in li byalok q’e ut li tuulanil ut li tijok chi wank li paab’aal.
Ut a’ yaal jo’ chanru naq yalb’il eeq’e ut tuulan eech’ool, ut nekek’anjela li atijok chi wank eepaab’aal, k’ehomaq reetal, laa’in tinq’unob’resi li raameb’ li ani wan wi’ eek’as, toj reetal naq tintaqla eere k’a’ru teekol wi’ eerib’.
Jo’kan ut, chetz’iib’a li hu chi seeb’ re xtaqlankil Nueva York, ut chetz’iib’a jo’ chanru li yeeb’ilaq xb’aan lin aMusiq’, ut laa’in tinq’unob’resi xch’ooleb’ li ani wan wi’ eek’as, ut isinb’ilaq chaq sa’ xk’a’uxleb’ xk’amb’al chaq li ch’a’ajkilal sa’ eeb’een.
Ut a’ yaal jo’ tuulan eech’ool ut atiikex chi paab’ank ut nekepatz’ ink’ab’a’, k’ehomaq reetal, tink’e eere li bq’axok-u.
Nink’e eere jun yeechi’ihom, naq texkole’q li jun sut a’in chiru lee moosil.
A’ yaal jo’ nak’eeman eere xk’ulb’al chi to’ li tumin chi cient, malaj chi mil, toj reetal ajwi’ naq teetaw chi to’ninb’il tz’aqal re teekol eerib’ chiru moosil, a’an k’eeb’il eere.
Ut yeechi’ihomaq li eechej li kink’e sa’ eeruq’, li jun sut a’in, rik’in xk’eeb’al eek’ab’a’ chi k’ulub’anb’il sa’ komonil malaj chi jalan chik chan ru, jo’ chanru teek’oxla naq us.
Nink’e eere xb’aanunkil a’in li jun sut a’in; ut k’ehomaq reetal, wi nekex’ok chixb’aanunkil li k’a’aq re ru li kink’ojob’ cheru, jo’ chanru lin taqlahom, chixjunil li k’a’aq re ru a’in we laa’in, ut laa’ex inmertoom, ut laj eechal kab’l ink’a’ tixkanab’ chi weqe’k li rochoch.
Chi jo’kan.
Amen.
 A’an rajom inch’ool naq lin moos aj Warren A. Cowdery taaxaqab’amanq ut taak’ojob’amanq choq’ jun jolominel taqenaqil aj tij sa’ xb’een lin iglees, sa’ li ch’och’ aFreedom ut eb’ li na’ajej sa’ xsutam; Ut naq tixjultika lin evangelio li junelik nakana, ut tixtaqsi xyaab’ xkux ut tixtijeb’ li tenamit, moko ka’aj ta wi’ sa’ tz’aqal lix na’aj a’an, sa’eb’ ajwi’ b’an li condado li wankeb’ chixk’atq; Ut chixq’axtesi chixjunil lix kutan choq’ re li taqenaqil ut santil b’oqok a’in, li nink’e re anajwan, ut achixsik’ rik’in yalok q’e li bawa’b’ejihom re choxa ut lix tiikilal, ut chixjunil li k’a’aq re ru na’ajman taak’ehe’q choq’ xtz’aqob’; xb’aan naq claj k’anjel xk’ulub’ lix tojb’al.
Ut jo’kan wi’chik, chi yaal ninye eere, lix ak’ulunik li Qaawa’ btaanach’oq chaq, ut taatawe’q li ruchich’och’ xb’aan, chanchan jun caj elq’ chi q’eq— Jo’kan ut, b’ak’omaq lee yiitoq, re naq laa’exaq li ralal xk’ajol li asaqen, ut re naq moko btextawe’q ta xb’aan li kutan a’an chanchan jun aj elq’.
Ut jo’kan wi’chik, chi yaal ninye eere, kiwan sahil ch’oolejil sa’ choxa naq lin moos aj Warren kixkub’si rib’ chiru lin xuq’, ut kixjach rib’ rik’in lix b’alaq’il k’anjeleb’ li winq; Jo’kan ut, osob’tesinb’il lin moos aj Warren, xb’aan naq laa’in tinwuxtaana ru; ut us ta wan axmajelal xch’ool, laa’in tinwaklesi a’ yaal jo’ tixtuulanob’resi rib’ chiwu.
Ut tink’e re a’an li ausilal ut xk’ojob’ankil lix ch’ool li taaruuq taawanq wi’ chi xaqxo; ut wi toj tiik chi paab’ank jo’ aj yehol nawom ut jo’ saqen chiru li iglees laa’in xinkawresi jun koroon choq’ re sa’eb’ li brochoch lin Yuwa’.
Chi jo’kan.
Amen.
 Wankeb’, sa’ li iglees, wiib’ li tijonelil, a’aneb’ li re aMelkisedek ut li re bAaron, li wan chi sa’ li Tijonelil re laj Levi.
K’a’ut naq li Tijonelil re Melkisedek naxk’ab’a’in li xb’een, a’an xb’aan naq laj aMelkisedek k’a’jo’ xnimal ru jo’ taqenaqil aj tij.
Chirix chaq lix kutan a’an, kixk’ab’a’in li Santil Tijonelil jo’ chanru aXk’anjelil li Ralal li Dios.
A’b’anan re xk’eeb’al xloq’al malaj re aroxloq’inkil lix k’ab’a’ li ani Q’axal Taqenaq Xwankil, re naq ink’a’ chi kok’ aj xsa’ taayeemanq lix k’ab’a’, eb’ a’an, li iglees, sa’ najter kutan, ke’xk’ab’a’i li tijonelil a’an jo’ chanru xk’ab’a’ laj Melkisedek, malaj li Tijonelil re Melkisedek.
Chixjunil chik li wankilal k’eeb’il, malaj li opiis sa’ li iglees, wankeb’ choq’ araqalil chiru li tijonelil a’in.
A’ut wankeb’ wiib’ jachal, malaj xninqal ru jolomej—li jun a’an li Tijonelil re Melkisedek, ut li jun chik a’an li aTijonelil re Aaron, malaj re laj Levi.
Li ropiis li axb’eenil wan rub’el li tijonelil re Melkisedek.
Rik’in li Tijonelil re laj Melkisedek wan xk’ulub’il li awa’b’ejil, ut wan xwankil, ut ak’eeb’il wankilal re, sa’ xb’een chixjunileb’ li opiis sa’ li iglees sa’ chixjunil li jar q’ehil wanjenaq wi’ li ruchich’och’, re k’anjelank sa’ li musiq’ejil k’a’aq re ru.
Eb’ li aAwa’b’ejil re li Taqenaqil Tijonelil, jo’ chanru lix k’anjelil laj Melkisedek, xk’ulub’eb’ k’anjelak sa’ chixjunil li jar opiis re li iglees.
Eb’ li ataqenaqil aj tij jo’ chanru xk’anjelil li Tijonelil re Melkisedek bxk’ulub’eb’ k’anjelak sa’ li xaqxookeb’ wi’, chi b’eresinb’ileb’ xb’aan li awa’b’ejil, sa’ xk’anjelankil li musiq’ejil k’a’aq re ru, ut jo’kan ajwi’ sa’ ropiis li xb’eenil, laj tij (re lix k’anjelil laj Levi), laj tzolonel, laj tenq’anel, ut li komon.
Jun li xb’eenil ak xk’ulub’ chiru k’amok b’e sa’ xna’aj, naq maa’ani wan li taqenaqil aj tij.
Li taqenaqil aj tij ut li xb’eenil tento te’k’anjelaq sa’ li musiq’ejil k’a’aq re ru, jo’ chanruheb’ li sumwank ut taqlahom re li iglees, ut xk’ulub’eb’ k’anjelak sa’ chixjunileb’ li opiis a’in re li iglees naq maak’a’ junaq li taqenaq wi’chik xwankil.
Li xkab’ tijonelil a’an li aTijonelil re Aaron yeeb’il re, xb’aan naq kik’ojob’aak sa’ xb’een laj bAaron ut eb’ li riyajil, chiru jo’ k’ihal tasal li ralal xk’ajoleb’.
K’a’ut naq li tijonelil kub’enaq xwankil yeeb’il re, a’an xb’aan naq wan choq’ araqalil chiru li xnimal ru, malaj li Tijonelil re Melkisedek, ut wan xwankil sa’ xk’anjelankileb’ li k’ojob’anb’il k’anjel li k’utk’uukeb’.
Li aobispil wan choq’ awa’b’ejil re li tijonelil a’in, ut naxk’am xlaawil a’an, malaj li wankilal k’eeb’il re.
Maajun winq xk’ulub’ xb’aan li chaq’rab’ li opiis a’in, re xk’amb’al xlaawil li tijonelil a’in, ka’ajwi’ wi atz’aqal ralal xk’ajol laj Aaron.
A’b’anan rik’in naq jun taqenaqil aj tij re li Tijonelil re Melkisedek k’eeb’il xwankil chi k’anjelank sa’ chixjunil li opiis li kub’enaq wi’chik xwankil, naru nak’anjelan sa’ ropiis li obiisp naq maajun tz’aqal ralal xk’ajol laj Aaron naru natawman, wi b’oqb’il ut xaqab’anb’il ut ak’ojob’anb’il choq’ re li wankilal a’in xb’aan ruq’eb’ li bAwa’b’ejil re li Tijonelil re Melkisedek.
Lix wankil ut li wankilal k’eeb’il re li Tijonelil li taqenaq, malaj re Melkisedek, a’an naq te’xk’am axlaawil chixjunil li musiq’ejil osob’tesink re li iglees— Naq taak’eemanq reheb’ xk’ulb’al li amuqmuukil na’leb’ re li awa’b’ejihom re choxa, naq taateeliiq li choxa chiruheb’, naq te’raatina rib’ rik’in li bjolomil ch’utlajik ut li iglees re li Xb’een Yo’lajenaq, ut te’xk’ul xsahil li sum-ochb’eeniik xb’aan, ut li wank chiru rilob’aal li Dios Yuwa’b’ej, ut li Jesus, aj cb’aanunel uuchil re li ak’ sumwank.
Lix wankil ut li wankilal k’eeb’il re li Tijonelil li kub’enaq, malaj re Aaron, a’an xk’amb’al axlaawil lix k’anjeleb’ li anjel, ut xk’anjelankil li bk’ojob’anb’il k’anjel li k’utk’u, li tz’iib’anb’il evangelio, li ckub’iha’ chi jalb’il li k’a’uxlej re taa’uxq drisinkil li maak, jo’ chanruheb’ li sumwank ut li taqlahom.
Na’ajman ru naq wankeb’ li awa’b’ejil, malaj eb’ li jolominel aj k’anjel, li neke’chal chaq rik’in malaj li xaqab’anb’il chaq sa’ xyanqeb’ li ani k’ojob’anb’ileb’ sa’ li jar opiis re li wiib’ chi tijonelil a’in.
Sa’ li aTijonelil re Melkisedek, boxib’ li Jolominel Taqenaqil aj Tij, sik’b’ileb’ chaq ru xb’aan li komonil, xaqab’anb’ileb’ ut k’ojob’anb’ileb’ sa’ li opiis a’an, ut cxaqab’anb’ileb’ xwankil xb’aan lix kawileb’ xch’ool, lix paab’aaleb’, ut lix tijeb’ li iglees, neke’wan choq’ jun molam re li Awa’b’ejil re li Iglees.
Li akab’laju komon re li ch’utam aj b’ehenel, b’oqb’ileb’ chi wanq choq’ li Kab’laju chi bApostol, malaj sik’b’il ru aj yehol nawom chirix lix k’ab’a’ li Kristo sa’ chixjunil li ruchich’och’—chi jo’kan jalaneb’ rib’ rik’in li jar chik chi opiis re li iglees chirix li teneb’anb’il sa’ lix b’oqb’aleb’.
Ut neke’wan choq’ jun molam, juntaq’eet sa’ li wankilal k’eeb’ileb’ re, ut sa’ xwankileb’, rik’in li oxib’ chi awa’b’ej li ak yeeb’ileb’ resil.
Eb’ li aSetenta b’oqb’ileb’ ajwi’ chixjultikankil li evangelio, ut chi wank choq’ sik’b’il ru aj yehol nawom chiruheb’ laj Gentil ut sa’ chixjunil li ruchich’och’—chi jo’kan jalaneb’ rib’ rik’in ani chik wan sa’ opiis sa’ li iglees, chirix li teneb’anb’il sa’ lix b’oqb’aleb’.
Ut neke’wan choq’ jun molam, juntaq’eet sa’ li wankilal k’eeb’il re rik’in li k’eeb’il reheb’ li Kab’laju chi sik’b’il ru aj yehol nawom malaj Apostol li toja’ xe’yeeman resil.
Ut li junjunq chi na’leb’ li k’ulub’anb’ilaq xb’aan junaq reheb’ li molam a’in tento naq xb’aanaq lix yaab’ xkuxeb’ a’an sa’ junajil; malaj ut, li junjunq chi komon sa’ li jun molam tento taawanq sa’ aatin rik’in li k’ulub’anb’il xb’aan, re naq li na’leb’ k’ulub’anb’il xb’aan taawanq chi juntaq’eet xwankil malaj xyaalalil li jun rik’in li jun chik— Naru naq numenaq xyijach reheb’ li komon te’wanq choq’ jun molam naq nak’ulman naq ka’ajwi’ chi jo’kan naru na’uxman— Wi b’an moko wan ta chi jo’kan, li na’leb’ te’xk’ulub’a moko xk’ulub’aq ta li osob’tesiik jo’ li na’leb’ ke’xk’ulub’a chaq jun molam re oxib’ li awa’b’ej najter, li ke’wan chi k’ojob’anb’il jo’ chanru lix k’anjelil laj Melkisedek, ut a’aneb’ chaq tiikil ut santil winq.
Li na’leb’ te’xk’ulub’a li jar molam a’in, malaj junaq reheb’, tento taab’aanumanq chi anchal lix atiikilaleb’, rik’in santilal, ut rik’in kub’enaqil ch’oolej, tuulanil, ut najtil oyb’enink, ut rik’in paab’aal, ut bsaq ruhil na’leb’, ut nawom, xkuyumeb’ rib’, kuyuk, choxahilal, xchaab’ilaleb’ xch’ool rik’in li ras riitz’ineb’, ut rahok; Xb’aan naq li k’a’ru yeechi’inb’il, a’an naq wi nanumta rik’ineb’ li k’a’aq re ru a’in, moko te’wanq ta chi amaak’a’ li ruuchinihomeb’ sa’ xnawb’al chirix li Qaawa’.
Ut wi na’ux naq junaq na’leb’ li k’ulub’anb’il xb’aaneb’ li molam a’in nab’aanuman chi moko tiik ta, taak’ame’q chiru jun jolomil ch’utlajik reheb’ li jar molam, li wankeb’ choq’ musiq’ejil aj b’eresinel re li iglees; wi ink’a’ jo’kan, moko taaruuq ta chi numsimank wi’chik li k’a’ru k’ulub’anb’il xb’aaneb’.
Eb’ li Kab’laju a’aneb’ jun Jolominel Taqenaqil Ch’utam aj b’ehenel, re te’k’anjelanq sa’ lix k’ab’a’ li Qaawa’, chi b’eresinb’ileb’ xb’aan li Awa’b’ejil re li Iglees, jo’ chanru li k’uub’anb’il xb’aan li choxa; re xwaklesinkil li iglees, ut xtuqub’ankil chixjunil li na’uxman chi sa’ a’an sa’ chixjunileb’ li tenamit, xb’een wa reheb’ laj aGentil ut xkab’ reheb’ laj Judio.
Eb’ li Setenta tento te’k’anjelaq sa’ lix k’ab’a’ li Qaawa’, chi b’eresinb’ileb’ xb’aaneb’ li aKab’laju malaj li taqenaqil ch’utam aj b’ehenel, re xwaklesinkil li iglees ut xtuqub’ankil li na’uxman chi sa’ a’an sa’ chixjunileb’ li tenamit, xb’een wa reheb’ laj Gentil ut chirix a’an reheb’ laj Judio— Xb’aan naq li Kab’laju taqlanb’ileb’, chi k’amb’il li laaw xb’aaneb’, re xteeb’al li okeb’aal rik’in xjultikankil lix evangelio li Jesukristo, ut xb’een wa reheb’ laj Gentil ut chirix a’an reheb’ laj Judio.
Eb’ li ataqenaqil ch’utam li xaqxookeb’, sa’eb’ li roqechal Sion, neke’wan choq’ jun molam juntaq’eeteb’ xwankil sa’ li na’uxman sa’ li iglees, sa’ chixjunil li na’leb’ k’ulub’anb’il xb’aaneb’, rik’in lix molam li awa’b’ejil, malaj rik’in li taqenaqil ch’utam aj b’ehenel.
Li taqenaqil ch’utam sa’ Sion neke’wan choq’ jun molam juntaq’eeteb’ xwankil sa’ li na’uxman sa’ li iglees, sa’ chixjunil li neke’xk’ulub’a, rik’ineb’ lix ch’utameb’ li Kab’laju sa’eb’ li roqechal Sion.
A’an xteneb’ankileb’ li taqenaqil ch’utam aj b’ehenel naq te’xb’oqeb’ li aSetenta, naq neke’raj xtenq’ankileb’, re xb’aanunkil li jar paay chi k’anjel li b’oqb’ileb’ wi’ re xjultikankil ut xk’anjelankil li evangelio, xb’een wa chiru anihaq chik.
A’an xteneb’ankileb’ li Kab’laju, sa’ chixjunileb’ li ninqi ruq’ li iglees, naq te’xk’ojob’eb’ alaj k’anjel aj osob’tesinel, jo’ eetalinb’ilaq chiruheb’ chi k’utb’esinb’il— Li k’anjelil re li tijonelil a’in kik’ojob’aman re naq numsinb’ilaq chalen rik’in li yuwa’b’ej toj rik’in li alalb’ej, ut tento raj te’reechani li tz’aqal ralal xk’ajol li sik’b’il ru iyajilb’ej, li ke’yehe’ wi’ li yeechi’ihom.
Li k’anjelil a’in kitikib’aman sa’ xkutankil laj aAdan, ut kinumsiman bchiruheb’ li alal k’ajolb’ej chi jo’ka’in: Chalen laj Adan toj rik’in laj aSet, li kik’ojob’aak xb’aan laj Adan naq b’eleeb’ xkaak’aal chihab’ xyu’am, ut ki’osob’tesiik xb’aan a’an oxib’ chihab’ rub’elaj xkamik a’an (laj Adan), ut kixk’ul lix yeechi’ihom li Dios rik’in xtz’uumal re lix yuwa’, naq eb’ li ralal xk’ajol a’anaqeb’ li sik’b’ileb’ ru xb’aan li Qaawa’, ut naq eb’ a’an te’k’uulamanq toj sa’ roso’jik li ruchich’och’; Xb’aan naq a’an (laj Set) a’an chaq jun winq atz’aqal re ru, ut li brilob’aal a’an tz’aqal rilob’aal lix yuwa’, jo’kan naq chanchan ajwi’ lix yuwa’ sa’ chixjunil li k’a’aq re ru, ut ka’ajwi’ kiru xnawb’al naq jalan wi’ rik’in xb’aan xchihab’.
Laj Enos kik’ojob’aak naq jun cient rik’in kaalaju xka’k’aal chihab’ rik’in kaahib’ po xyu’am, xb’aan ruq’ laj Adan.
Li Dios kixb’oq chaq laj Kainan sa’ li yamyookil ch’och’ sa’ li xka’k’aal chihab’ xyu’am; ut a’an kixk’ul laj Adan sa’ xxikik sa’ li na’ajej Xedolamak.
A’an wuqub’ ro’k’aal chihab’ xyu’am naq kixk’ul lix k’ojob’ankil.
Laj Mahalaleel jun cient rik’in waqlaju ro’k’aal chihab’ rik’in wuqub’ kutan xyu’am naq kik’ojob’aak xb’aan ruq’ laj Adan, li kirosob’tesi ajwi’.
Laj Jared wiib’ cient chihab’ xyu’am naq kik’ojob’aak rub’el ruq’ laj Adan, li kirosob’tesi ajwi’.
Laj aEnok oob’ xka’k’aal chihab’ xyu’am naq kik’ojob’aak rub’el ruq’ laj Adan; ut oob’ xkaak’aal chihab’ xyu’am ut laj Adan kirosob’tesi.
Ut a’an kiril li Qaawa’, ut kib’eek rik’in, ut kiwan chiru li rilob’aal rajlal, ut akib’eek rik’in li Dios chiru oxib’ cient rik’in oob’ xkaak’aal chihab’, jo’kan naq kaahib’ cient rik’in lajeeb’ xka’k’aal chihab’ xyu’am naq bkijaltesiman lix junxaqalil.
Laj aMatusalen jun cient chihab’ xyu’am naq kik’ojob’aak rub’el ruq’ laj Adan.
Laj Lamek kab’laju xka’k’aal chihab’ xyu’am naq kik’ojob’aak rub’el ruq’ laj Set.
Laj aNoe lajeeb’ chihab’ xyu’am naq kik’ojob’aak rub’el ruq’ laj Matusalen.
Oxib’ chihab’ rub’elaj xkamik laj Adan, a’an kixb’oq laj Set, laj Enos, laj Kainan, laj Mahalaleel, laj Jared, laj Enok, ut laj Matusalen, ataqenaqil aj tijeb’ chixjunileb’, rochb’een li rela’ li ralal xk’ajol a’an li tiikeb’ xch’ool, toj sa’ li ru taq’a bAdan-ondi-Ahman, ut aran kixk’e sa’ xb’eeneb’ lix raqikil rosob’tesihom.
Ut li Qaawa’ kixk’ut rib’ chiruheb’, ut eb’ a’an ke’wakli ut ke’rosob’tesi laj aAdan, ut aj bMiguel ke’xye re, li awa’b’ej, li taqenaqil anjel.
Ut li Qaawa’ kixk’e xk’ojob’ankil xch’ool laj Adan, ut kixye re: Katink’ojob’ re tatwanq sa’ li jolomej; xk’ihal li ninqi tenamit te’elq chaq aawik’in, ut laa’at aawa’b’ejat sa’ xb’eeneb’ chi junelik.
Ut laj Adan kiwakli sa’ xyi li ch’utub’aj-ib’, ut us ta k’unk’u xb’aan xchihab’, chi nujenaq rik’in li Santil Musiq’ej, akixye chi rub’elaj jo’ k’ihal li taachalq sa’ xb’eeneb’ li ralal xk’ajol toj sa’ xraqikil li tasal tenamit.
Li k’a’aq re ru a’in kiwan chixjunil chi tz’iib’anb’il sa’ lix hu laj Enok, ut taach’olob’amanq xyaalal naq tixtaw xq’ehil.
A’an xteneb’ankileb’ li aKab’laju, jo’kan ajwi’, naq bte’xk’ojob’ ut te’xk’e xtuqub’ankil ru chixjunileb’ chik laj k’anjel sa’ li iglees, jo’ chanru li k’utb’esinb’il na’leb’ li naxye: Re lix iglees li Kristo sa’ li ch’och’ Sion, rochb’een lix achaq’rab’il li iglees chirix li taab’aanumanq sa’ li iglees— Chi yaal, ninye eere, chan li Qaawa’ reheb’ li Teepal, tento naq te’wanq li ajolominel xb’eenil re te’jolominq sa’ xb’eeneb’ li wankeb’ sa’ ropiis li xb’eenil; Ut jo’kaneb’ ajwi’ aaj tij re te’jolominq sa’ xb’eeneb’ li wankeb’ sa’ ropiis laj tij; Ut jo’kaneb’ ajwi’ aj tzolonel re ate’jolominq sa’ xb’eeneb’ li wankeb’ sa’ ropiis laj tzolonel, chi jo’ka’in ajwi’, ut jo’kan ajwi’ eb’ laj tenq’anel— Jo’kan ut, chalen laj tenq’anel toj laj tzolonel, ut chalen laj tzolonel toj laj tij, ut chalen laj tij toj li xb’eenil, li junjunq reheb’ jo’ chanru xaqab’anb’ileb’, jo’ chanruheb’ li sumwank ut li taqlahom re li iglees.
Chirix a’an nachal li Taqenaqil Tijonelil, a’an li q’axal xnimal ru chiru chixjunil.
Jo’kan ut, tento taa’uxq naq jun taaxaqab’amanq, xkomon li Taqenaqil Tijonelil, re taajolominq sa’ xb’een li tijonelil, ut a’an li Awa’b’ej re li Taqenaqil Tijonelil re li Iglees taayeemanq re; Malaj, sa’ jalan chik aatin, li aJolominel Taqenaqil aj Tij sa’ xb’een li Taqenaqil Tijonelil re li Iglees.
Rik’in a’an nachal xk’anjelankil li k’ojob’anb’il k’anjel ut li osob’tesink sa’ xb’een li iglees, rik’in axk’eeb’al li uq’ej.
Jo’kan ut, li ropiis li obiisp moko juntaq’eet ta xwankil rik’in, xb’aan naq li ropiis li aobiisp wan sa’ xk’anjelankil chixjunil li k’a’aq re ru re li yu’am a’in; A’b’anan jun obiisp tento taasik’manq ru sa’ xyanqeb’ chaq li aTaqenaqil Tijonelil, ka’ajwi’ wi btz’aqal ralal xk’ajol laj Aaron ink’a’; Xb’aan naq wi maawa’ tz’aqal ralal xk’ajol laj Aaron ink’a’ naru chixk’amb’al xlaawil li tijonelil a’an.
A’b’anan, jun taqenaqil aj tij, li wan b’i’ jo’ chanru xk’anjelil laj Melkisedek, naru naxaqab’aman choq’ re xk’anjelankil li k’a’aq re ru re li yu’am a’in, rik’in naq k’eeb’ilaq xnawom chirix xb’aan li Musiq’ej re li yaal; Ut jo’kan ajwi’ re taawanq choq’ aj araqol aatin sa’ Israel, re xb’aanunkil lix k’anjel li iglees, ut re taak’ojlaaq chi raqok aatin sa’ xb’eeneb’ laj q’etol aatin rik’in li yaal li taach’olob’amanq, jo’ k’ojob’anb’ilaq chiru jo’ chanruheb’ li chaq’rab’, chi tenq’anb’il xb’aaneb’ lix tenq’ aj k’ehol na’leb’, li kixsik’ ru malaj tixsik’ ru sa’ xyanqeb’ li xb’eenil re li iglees.
A’in lix teneb’ankil jun obiisp li maawa’ tz’aqal ralal xk’ajol laj Aaron, li k’ojob’anb’il b’an sa’ li Taqenaqil Tijonelil jo’ chanru xk’anjelil laj Melkisedek.
Chi jo’kan taawanq choq’ aj raqol aatin, choq’ b’eresinel raqol aatin sa’ xyanqeb’ li wankeb’ Sion, malaj sa’ jun roqechal Sion, malaj sa’ yalaq k’a’ru chi ruq’ li iglees b’ar wi’ xaqab’anb’ilaq choq’ re li k’anjel a’in, toj reetal naq taanimob’resimanq ru lix nub’aal Sion ut taa’ajmanq ru naq te’wanq xkomoneb’ chik li obiisp malaj aj raqol aatin sa’ Sion malaj b’araq chik.
Ut a’ yaal jo’ wankeb’ chik li obiisp li xaqab’anb’ileb’, te’k’anjelaq sa’ li opiis ajwi’ a’an.
A’b’anan jun tz’aqal ralal xk’ajol laj Aaron ak xk’ulub’ xb’aan li chaq’rab’ li awa’b’ejil re li tijonelil a’in, lix alaawil li k’anjel a’in, re taak’anjelaq sa’ ropiis li obiisp xjunes rib’, chi maak’a’eb’ xtenq’ aj k’ehol na’leb’ re taak’ojlaaq jo’ aj raqol aatin sa’ Israel—ka’ajwi’ b’an wi’ taaraqe’q aatin chirix jun Awa’b’ej re li Taqenaqil Tijonelil, jo’ chanru lix k’anjelil laj Melkisedek, ink’a’ taaruuq.
Ut li na’leb’ te’xk’ulub’a junaq reheb’ li ch’utam a’in, jo’ chanru li taqlahom li naxye: Jo’kan wi’chik, chi yaal, ninye eere, li k’anjel q’axal aajel ru sa’ li iglees, ut li araqb’il aatin q’axal ch’a’aj re li iglees, a’ yaal jo’ moko wan ta xk’ojam li ch’oolej chirix li k’ulub’anb’il xb’aan li obiisp malaj eb’ laj raqol aatin, taanumsimanq ut taak’ame’q rik’in li ch’utam re li iglees, chiru li bAwa’b’ejil re li Taqenaqil Tijonelil.
Ut li Awa’b’ejil re li ch’utam re li Taqenaqil Tijonelil te’wanq xwankil chixb’oqb’aleb’ chik li taqenaqil aj tij, kab’laju ajwi’, re tenq’ank jo’ aj k’ehol na’leb’; ut chi jo’kan li Awa’b’ejil re li Taqenaqil Tijonelil ut eb’ lix tenq’ aj k’ehol na’leb’ te’wanq xwankil chi raqok aatin chirix li yaal li nach’olob’aman, jo’ chanru lix chaq’rab’il li iglees.
Ut chirix naq raqb’il li aatin a’in moko taawanq ta chik chi jultikanb’il chiru li Qaawa’; xb’aan naq a’in li jun ch’utam q’axal taqenaq re lix iglees li Dios, ut xraqik li raqok aatin sa’ xb’een li wech’b’il chirix li musiq’ejil na’leb’.
Maajun wan xkomoneb’ li wankeb’ sa’ li iglees li moko wan ta rub’el xwankil li ch’utam a’in re li iglees.
Ut a’ yaal jo’ jun Awa’b’ej re li Taqenaqil Awa’b’ejil taaq’etoq aatin, taawanq a’an chi jultikanb’il chiru li jolomil ch’utam re li iglees, li tenq’anb’ilaqeb’ xb’aaneb’ kab’laju chi aj k’ehol na’leb’ re li Taqenaqil Tijonelil; Ut li aatin te’xraq sa’ xb’een xjolom, a’anaq xraqik li wech’ok chirix a’an.
Chi jo’kan, maajun taawanq chi isinb’il chaq chiru lix araqb’a-aatin ut lix chaq’rab’ li Dios, re naq chixjunil li k’a’aq re ru taab’aanumanq chi tustu ut chi anchal eena’leb’ chiru a’an, jo’ chanru li yaal ut li tiikilal.
Ut jo’kan wi’chik, chi yaal ninye eere, lix teneb’ankil li awa’b’ej sa’ xb’een li ropiis laj atenq’anel, a’an jolomink sa’ xb’een kab’laju chi aj tenq’anel, k’ojlaak sa’ ch’utam rik’ineb’, ut bxk’utb’al chiruheb’ lix teneb’ankileb’, rik’in xwaklesinkil li raam chirib’ileb’ rib’, jo’ k’eeb’il, jo’ chanruheb’ li sumwank.
Ut jo’kan ajwi’ lix teneb’ankil li awa’b’ej sa’ xb’een li ropiiseb’ laj atzolonel, a’an jolomink sa’ xb’een kaahib’ xka’k’aal chi aj tzolonel, ut k’ojlaak sa’ ch’utam rik’ineb’, rik’in xk’utb’al chiruheb’ lix teneb’ankil li ropiiseb’, jo’ k’eeb’il sa’eb’ li sumwank.
Jo’kan ajwi’ lix teneb’ankil li awa’b’ej sa’ xb’een li Tijonelil re laj Aaron a’an jolomink sa’ xb’een waqxaqib’ roxk’aal chi aaj tij, ut k’ojlaak sa’ ch’utam rik’ineb’, re xk’utb’al chiruheb’ lix teneb’ankil li ropiiseb’, jo’ k’eeb’il sa’eb’ li sumwank— Li awa’b’ej a’in, a’anaq jun aobiisp, xb’aan naq a’in jun reheb’ lix teneb’ankil li tijonelil a’in.
Jo’kan wi’chik, lix teneb’ankil li awa’b’ej sa’ xb’een li ropiiseb’ li axb’eenil, a’an jolomink sa’ xb’een waqlaju ro’k’aal chi xb’eenil, ut k’ojlaak sa’ ch’utam rik’ineb’, ut xtzolb’aleb’ jo’ chanruheb’ li sumwank.
Li awa’b’ejil a’in jalan wi’ rik’in li wan reheb’ li setenta, ut k’uub’anb’il choq’ reheb’ li ink’a’ aneke’b’eek sa’ chixjunil li ruchich’och’.
Ut jo’kan wi’chik, lix teneb’ankil li Awa’b’ej re li ropiis li Taqenaqil Tijonelil, a’an ajolomink sa’ xb’een chixjunil li iglees, ut wank chanchan laj bMoises— K’ehomaq reetal, wahi’ xchaab’ilal li na’leb’; relik chi yaal, re wank choq’ jun aj ailol na’leb’, jun aj bk’utb’esinel, jun aj jaltesinel ru aatin, ut jun cprofeet, chi wank rik’in chixjunil lix dmaatan li Dios li naxk’e sa’ xb’een xjolomil li iglees.
Ut a’an jo’ chanru li k’utb’esinb’il matk’ li naxk’ut lix k’anjelileb’ li aSetenta, naq te’wanq wuqub’ li awa’b’ej chi jolomink sa’ xb’eeneb’, sik’b’ileb’ ru sa’ xyanqeb’ chaq li rajlankileb’ li lajeeb’ xkaak’aal; Ut li xwuq awa’b’ej xkomoneb’ li awa’b’ej a’in tento taajolominq sa’ xb’een li waqib’; Ut eb’ li wuqub’ chi awa’b’ej tento te’xsik’ setenta chik rochb’een li xb’een setenta li wankeb’ wi’, ut tento te’jolominq sa’ xb’eeneb’; Ut jo’kan ajwi’ setenta chik, toj reetal wuqub’ wa chi setenta, wi taa’ajmanq ru choq’ re li k’anjel sa’ li awimq.
Ut eb’ li setenta a’in tento te’wanq choq’ aaj k’anjel aj b’eheneleb’, rik’ineb’ laj Gentil xb’een wa ut rik’ineb’ ajwi’ laj Judio.
A’ut eb’ li jun ch’ol chik chi aj k’anjel re li iglees, li moko wankeb’ ta sa’ li Kab’laju, chi moko sa’eb’ li Setenta, moko teneb’anb’il ta sa’ xb’eeneb’ b’eek sa’ xyanqeb’ chixjunil li tenamit; tento b’an te’b’eeq a’ yaal jo’ chanru tixk’e rib’ chiruheb’, us ta juntaq’eetaq tana’ xtaqenaqil ut xnimal ru li opiis wankeb’ wi’ sa’ li iglees.
Jo’kan ut, anajwan li junjunq chi winq chixtzolaq li ateneb’anb’il wi’, ut chixtzolaq k’anjelak sa’ li opiis li xaqab’anb’il wi’, chi byalb’il anchal xq’e.
Li ani aaj q’em moko taak’ehe’q ta chi bk’ulub’ej re taawanq chi xaqxo, ut ani moko naxtzol ta lix teneb’ankil ut ink’a’ naxk’ut rib’ naq k’ulub’anb’il, moko taak’ehe’q ta chi k’ulub’ej re taawanq chi xaqxo.
Chi jo’kan.
Amen.
 Chi yaal jo’ka’in naxye li Qaawa’ aawe, at inmoos Lyman: Kuyb’il aamaak, xb’aan naq xat-ab’in chiru lix yaab’ inkux sa’ chalk arin sa’ li eq’la a’in re xk’ulb’al aana’leb’ rik’in li ani kinxaqab’.
Jo’kan ut, achihilanq laa waam chirix laa wanjik sa’ musiq’ejil, ut maayal chik xramb’al chawu lix yaab’ inkux.
Ut waklin ut q’axal wi’chik chawil aawib’ chalen anajwan sa’ xpaab’ankil laa yeechi’ihom, li xayeechi’i ut li nakayeechi’i, ut tat-osob’tesiiq rik’in li osob’tesink q’axal nim.
Chiwanq aakuyum chi oyb’enink toj reetal naq taab’oqmanq li ach’utlajik re tiik ruhil k’a’uxlej reheb’ lin moos, toja’ ut naq jultikanb’ilaqat aawochb’eeneb’ li xb’een reheb’ li xb’eenil we, ut taak’ul aak’ulub’ rik’in li k’ojob’ank rochb’eeneb’ lix komoneb’ li xb’eenil we li keb’insik’ ru.
K’e reetal, a’in lix ayeechi’ihom li Yuwa’b’ej choq’ aawe wi nakatkana chi tiik chi paab’ank.
Ut taatz’aqloq ru sa’ aab’een sa’ li kutan a’an naq aak’ulub’aq axjultikankil lin evangelio yalaq b’ar tatintaqla, chalen sa’ li kutan a’an.
Jo’kan ut, ak’e xkawilaleb’ laa komon sa’ chixjunil laa waatin, sa’ chixjunil laa tij, sa’ chixjunil laa waklesihom ch’oolej, ut sa’ chixjunil laa b’aanuhom.
Ut k’e reetal, ut il, laa’in wankin aawik’in re aawosob’tesinkil ut aaakolb’al chi junelik.
Amen.
 aJun nim ut sachb’a-ch’oolejil k’anjel ok re chi k’utmank sa’ xyanqeb’ li ralal xk’ajoleb’ li winq.
K’ehomaq reetal, laa’in li Dios; achek’e eexik rik’in li bwaatin, li yo’yo ut cnim xwankil, dq’es wi’chik chiru jun yok’leb’ ch’iich’ ka’pak’al xq’esnal, li najache’ wi’ ru xb’asalil li b’aqelej jo’ ajwi’ li sulutz; jo’kan ut, k’ehomaq eexik rik’in li waatin.
K’ehomaq reetal, ak aq’an ru li awimq choq’ re q’ole’k; jo’kan ut, ani na’ajok re q’olok chixch’ik lix setleb’ ch’iich’ rik’in xmetz’ew, ut chiq’oloq naq toj nakana li kutan, re taaruuq bchixk’uulankil choq’ re li raam ckolb’a-ib’ li junelik nakana, sa’ li rawa’b’ejihom li Dios.
Relik chi yaal, yalaq ani taach’ikoq re lix asetleb’ ch’iich’ ut taaq’oloq, a’an ajwi’ b’oqb’il xb’aan li Dios.
Jo’kan ut, wi atextz’aamanq chiwu texk’uluq; wi textoch’oq, taatehe’q cheru.
Anajwan, jo’ xextz’aaman, k’ehomaq reetal, ninye eere, chepaab’ lin taqlahom, ut chesik’ xk’eeb’al chi k’utmank ut xxaqab’ankil xwankil aSion.
Meesik’ li ab’ihomal; xchaab’ilal b’an beena’leb’ chesik’; ut, k’ehomaq reetal, lix muqmuukil na’leb’ li Dios taateeliiq cheru, toja’ ut naq texk’ehe’q chi b’ihomo’k.
K’ehomaq reetal, b’ihom li ani nak’uluk re li yu’am chi junelik.
Chi yaal, chi yaal, ninye eere, jo’ chanru ajwi’ nekeraj wik’in, jo’kan taa’uxq eere; ut, wi nekeraj, texwanq choq’ k’anjeleb’aal re xb’aanunkil naab’al li chaab’ilal sa’ li tasal tenamit a’in.
aMaak’a’ chik cheye, ka’ajwi’ li bjalb’a-k’a’uxlej chiru li tasal tenamit a’in.
Chepaab’ lin taqlahom, ut chextenq’anq chixk’eeb’al chi k’utmank lin k’anjel, cjo’ chanru lin taqlahom, ut tex’osob’tesiiq.
K’e reetal, wan aawik’in jun amaatan, malaj ut taawanq aawik’in jun maatan wi taatz’aama chiwu rik’in paab’aal, chi bmaak’a’ xb’alaq’il aach’ool, rik’in xpaab’ankil lix wankilal li Jesukristo, malaj lin wankilal li na’aatinank aawe; Xb’aan naq k’e reetal, laa’in li nin’aatinak; k’e reetal, laa’in li asaqen li nalemtz’un sa’ q’ojyin, ut rik’in lin bwankilal nink’e li aatin a’in aawe.
Ut anajwan, chi yaal, chi yaal, ninye aawe, akanab’ aawib’ chiru li bMusiq’ej a’an li nak’amok b’e chixb’aanunkil li chaab’il—relik chi yaal, chixb’aanunkil li tiik ru, chi cb’eek sa’ dtuulanil, chi eraqok aatin rik’in tiikil ch’oolej; a’in ut lin Musiq’.
Chi yaal, chi yaal, ninye aawe, laa’in tinjek’i aawe xkomon inMusiq’, li ataakutanob’resinq re laa bk’a’uxl, li taanujob’resinq re laa waam rik’in csahil ch’oolejil; Toja’ ut naq taanaw, malaj xb’aan a’in taanaw, chixjunil li k’a’aq re ru li b’arwan nakawaj wik’in, li wan chirix li k’a’aq re ru re atiikilal, rik’in aapaab’aal, rik’in inpaab’ankil re taak’ul.
K’e reetal, nakatintaqla naq ink’a’ na’ajman naq taak’oxla naq b’oqb’ilat chi jultikank aatin toj reetal naq anakatb’oqe’.
Oyb’en wan jun k’amok chik, toj reetal naq wan aawik’in li waatin, lin asaqoonaq, lin iglees, ut lin evangelio, re taanaw chi ch’olch’o lin tzol’leb’.
Toja’ ut naq, k’e reetal, jo’ chanru li nakawaj, relik chi yaal, jo’ chanru ajwi’ laa paab’aal taab’aanumanq aawe.
Chapaab’eb’ lin taqlahom; chatwanq chi ch’anch’o; chasik’ aatenq’ankil rik’in inMusiq’; Relik chi yaal, ajilon wik’in chi anchal aach’ool, re taaruuq tattenq’anq sa’ xk’amb’al chi kutankil li k’a’aq re ru yeeb’il chaq—relik chi yaal, lix jaltesinkil ru lin k’anjel; chiwanq aakuyum toj reetal naq teechoy.
K’e reetal, a’in laa k’anjel, axpaab’ankil lin taqlahom, relik chi yaal, chi anchal aametz’ew, aak’a’uxl, ut aakawilal.
Maasik’ xch’olob’ankil li waatin; chasik’ b’an xb’een wa axtawb’al li waatin, toja’ ut naq taahite’q li ru’uj aawaq’; toja’ naq wi nakawaj, taawanq aawik’in lin Musiq’ ut li waatin, relik chi yal, lix wankil li Dios re xq’unb’esinkileb’ xch’ool li winq.
A’b’anan anajwan chatwanq chi ch’anch’o; chatzol li awaatin li xikenaq sa’ xyanqeb’ li ralal xk’ajoleb’ li winq, ut jo’kan ajwi’ bchatzol li cwaatin li taak’utmanq sa’ xyanqeb’ li ralal xk’ajoleb’ li winq, malaj li yoo xjaltesinkil ru anajwan, relik chi yaal, toj reetal naq xak’ul chixjunil li dtink’e reheb’ li ralal xk’ajoleb’ li winq sa’ li tasal tenamit a’in, toja’ ut naq chixjunil li k’a’aq re ru taatiqmanq chiru.
K’e reetal laa’at aj aHyrum, at walal; bchasik’ li rawa’b’ejihom li Dios, ut chixjunil li k’a’aq re ru taak’eemanq choq’ xtz’aqob’, a’ yaal jo’ li k’a’ru tiik ru.
aChatkab’laq sa’ xb’een insaqoonaq, a’an lin bevangelio; Maatz’eqtaana xyaalal li musiq’ej re ak’utb’esink, chi moko li musiq’ej re bprofeetil aatin, xb’aan naq rahilal chichalq sa’ xb’een li ani natz’eqtaanank xyaalal li k’a’aq re ru a’in; Jo’kan ut, achatk’uulanq sa’ aach’ool toj tixtaw xq’ehil naq a’anaq xchaab’ilal inna’leb’ naq tatxik.
K’e reetal, nawaatina chixjunileb’ li chaab’il li rajomeb’, ut ake’xch’ik lix setleb’ ch’iich’ chi q’olok.
K’ehomaq reetal, laa’in li aJesukristo, li Ralal li Dios.
Laa’in lix yu’am ut lix bsaqen li ruchich’och’.
Laa’in ajwi’ li kinchal rik’ineb’ li we ut eb’ li we moko kine’xk’ul ta; A’b’anan chi yaal, chi yaal, ninye eere, naq jo’ k’ihaleb’ li neke’k’uluk we, reheb’ a’an tink’e awankilal chi ok choq’ bralal li Dios, reheb’ ajwi’ li ani neke’paab’ank re lin k’ab’a’.
Amen.
 Li atz’apleb’ t’ikr ki’isiman chaq chiru li qak’a’uxl, ut bkiteeli li rilob’aal li qanawom.
Kiqil li Qaawa’ chi xaqxo sa’ xb’een li helhookil che’ re li xaqarib’aal chiqu; ut rub’el roq a’an kiwan chi tz’akanb’il rik’in tz’aqal oor chanchan xb’onol li q’ol che’.
Lix anaq’ ru chanchan raq’ xam; li rismal xjolom saq chanchan li tz’aqal saqb’ach; li brilob’aal q’axal wi’chik nalemtz’un chiru xlemtz’unkil li saq’e; ut lix cyaab’ xkux chanchan xyaab’ li k’iila ha’ neke’jub’ub’nak, a’ xyaab’ xkux ajwi’ li dJehova, li kixye: Laa’in li axb’een ut li xraqik; laa’in li byo’yo, laa’in li kikamsiik; laa’in laj caatinanel cherix chiru li Yuwa’b’ej.
K’ehomaq reetal, akuyb’il lee maak; laa’ex ch’ajb’ilex chiwu; jo’kan ut, taqsihomaq lee jolom ut chisaho’q sa’ eech’ool.
Chisaho’q sa’ xch’ooleb’ lee komon, ut chisaho’q sa’ xch’ooleb’ chixjunil lin tenamit, li ake’kab’lank re, rik’in xnimaleb’ xmetz’ew, li ochoch a’in choq’ re lin k’ab’a’.
Xb’aan naq k’ehomaq reetal, laa’in axink’ulub’a li bochoch a’in, ut lin k’ab’a’ taawanq arin; ut laa’in tink’utb’esi wib’ chiru lin tenamit rik’in uxtaan sa’ li ochoch a’in.
Relik chi yaal, laa’in atink’ut wib’ chiruheb’ lin moos, ut te’waatina rik’in tz’aqal xyaab’ inkux, wi eb’ lin tenamit te’xpaab’ lin taqlahom, ut ink’a’ bte’xtz’ajni li csantil kab’l a’in.
Relik chi yaal, lix ch’ooleb’ li mil ut li lajetq chi mil te’saho’q chi naab’al sa’ xk’ab’a’ li aosob’tesink li taahoymanq, ut li btiqib’aak li xe’tiqib’aman wi’ lin moos sa’ li ochoch a’in.
Ut taawulaq resil lix na’nookil ru li ochoch a’in toj sa’ jalanil ch’och’; ut a’in xtiklajik li osob’tesink li ataahoymanq sa’ xb’een xjolomeb’ lin tenamit.
Chi jo’kan.
Amen.
Chirix naq kitz’ape’ li ak’utb’esink a’in, kiteeliik wi’chik li choxa chiqu; ut laj bMoises kixk’ut rib’ chiqu, ut kixq’axtesi qe cxlaawil lix dch’utub’ankil Israel chalen chaq sa’ xkaajachalil ruchich’och’, ut lix k’amb’aleb’ chaq xb’e li lajeeb’ teepal chalen chaq li ch’och’ sa’ exnim li saq’e.
Chirix a’in, laj aEliyah kixk’ut rib’, ut kixq’axtesi lix bk’ojlajik li cevangelio re laj Abraham, ut kixye naq qik’in laa’o ut li qiyajil chixjunileb’ li tasal tenamit moqon chik chiqix te’osob’tesiiq.
Chirix naq kitz’ape’ li k’utb’esink a’in, k’utaamil jun chik xnimal ru ut lemtz’un ruhil k’utb’esink sa’ qab’een; xb’aan naq laj aElias li profeet, li bkik’ame’ sa’ choxa chi ink’a’ kixyal li kamk, kixaqli chiqu, ut kixye: K’ehomaq reetal, ak xtaw tz’aqal xq’ehil li yeeb’il xb’aan xtz’uumal re laj Malakias—li kixch’olob’ xyaalal naq a’an [laj Elias] taataqlamanq, rub’elaj naq taachalq li xnimal ru ut xuwajel xkutan li Qaawa’— Re axsutq’isinkil xch’ooleb’ li yuwa’b’ej rik’ineb’ li alal k’ajolb’ej, ut li alal k’ajolb’ej rik’ineb’ li yuwa’b’ej, maare anchal taasak’e’q chixjunil li ruchich’och’ rik’in jun majewank— Jo’kan ut, lix laawil li jun k’ojlajik a’in q’axtesinb’il sa’ lee ruq’; ut rik’in a’in naru teenaw naq li xnimal ru ut xuwajel axkutan li Qaawa’ nach’ wan, chire ajwi’ li okeb’aal.
 Laa’in, li Qaawa’ lee Dios, moko naraho’ ta inch’ool naq kexchal sa’ lee b’eenik a’in, us ta wanjenaq xmajelal eena’leb’.
Wan wik’in naab’al li b’ihomal sa’ li tenamit a’in choq’ eere, choq’ re lix chaab’ilal Sion, ut naab’al ajwi’ li ani wankeb’ sa’ li tenamit a’in, li teb’inch’utub’ chaq sa’ tz’aqal xq’ehil choq’ re lix chaab’ilal Sion, chi b’aanunb’il eeb’aan.
Jo’kan ut, na’ajman ru naq tex’ok chixnawb’aleb’ ru li winq sa’ li tenamit a’in, jo’ chanru k’amb’ilaq eeb’e, ut jo’ chanru k’eeb’ilaq eere.
Ut taak’ulmanq sa’ tz’aqal xq’ehil naq tink’e li tenamit a’in sa’ lee ruq’, jo’kan naq taawanq eewankil sa’ xb’een, ut chi jo’kan ink’a’ te’xtaw li k’a’ru muqmu eerik’in; ut eerehaq lix b’ihomal re oor ut plaat.
Mexk’oxlak chirix lee ak’as, xb’aan naq laa’in tink’e eewankil chixtojb’al.
Mexk’oxlak chirix Sion, xb’aan naq laa’in tinwuxtaana ru.
Chexkanaaq sa’ li na’ajej a’in, ut sa’eb’ li na’ajej sa’ xsutam; Ut li na’ajej b’ar wi’ ajb’il inb’aan naq texkanaaq, chiru xk’ihal li kutan, taa’eetaliiq eere rik’in lix atuqtuukil ut lix wankil lin Musiq’, li taanume’q eerik’in.
Li na’ajej a’in naru teetaw chi to’ninb’il.
Ut patz’omaq chi yalb’il eeq’e chirixeb’ li ani najter ke’wan ut li ke’tikib’ank re li tenamit a’in; Xb’aan naq moko jun ajwi’ ta li b’ihomal wan choq’ eere sa’ li tenamit a’in.
Jo’kan ut, achiwanq eena’leb’ jo’eb’ li k’anti’, a’ut chi maak’a’aq eemaak; ut laa’in tintuqub’ chixjunil li k’a’aq re ru choq’ re lee bchaab’ilal, a’ yaal sa’ junpaat jo’ nekexru chixk’ulb’al.
Amen.
 Chi yaal jo’ka’in naxye li Qaawa’ aawe laa’at inmoos aj Thomas: Wab’ihomeb’ laa tij; ut laa mayej taqenaq jo’ jun ajultikahom chiwu, choq’ reheb’ a’an, laa komon, li ke’sik’e’ ru re xch’olob’ankil xyaalal lin k’ab’a’ ut re bxtaqlankil chi najt sa’ xyanqeb’ chixjunil li tenamit, junkab’al, aatinob’aal, ut teepal, ut ke’k’ojob’aman chi b’aanunb’il xb’aaneb’ lin moos.
Chi yaal ninye aawe, wanjenaq yal junjunq li k’a’aq re ru sa’ laa ch’ool ut aawik’in laa’at li moko nasaho’ ta wi’ chi tz’aqal inch’ool laa’in, li Qaawa’.
A’b’anan, a’ yaal jo’ axakub’si aaloq’al taataqsimanq aaloq’al; jo’kan ut, kuyb’il chixjunil aamaak.
Chiwanq axsahil aach’ool chiru li wilob’aal; ut laa’at taach’olob’ xyaalal lin k’ab’a’, moko ka’aj ta wi’ chiruheb’ laj bGentil, chiruheb’ aj b’an wi’ laj cJudio; ut laa’at taataqla li waatin toj sa’ xmaril li ruchich’och’.
aChayal ut aawu, wulaj wulaj, ut rajlal kutan chi’elq lix yaab’ aakux re bxtijb’aleb’, ut naq taa’ok q’ojyin me’war li ani wankeb’ sa’ li ruchich’och’, xb’aan laa yehom.
Chinawmanq ru laa wochoch sa’ Sion, ut amaawisi laa junkab’al; xb’aan naq laa’in, li Qaawa’, wan jun ink’anjel xnimal ru chaab’aanu, re xpuktesinkil lin k’ab’a’ sa’ xyanqeb’ li ralal xk’ajoleb’ li winq.
Jo’kan ut, ab’ak’ laa yiitoq choq’ re li k’anjel.
Tz’aptz’ooq ajwi’ laa woq, xb’aan naq sik’b’il aawu, ut wan laa b’e sa’ xyanqeb’ li tzuul, ut sa’ xyanqeb’ k’iila tenamit.
Ut rik’in laa waatin naab’al li taqenaqeb’ te’k’ame’q ataq’a, ut rik’in laa waatin naab’al li kub’enaqeb’ te’taqsiiq xloq’al.
Lix yaab’ aakux taawanq chixch’iilankil laj q’etol aatin, ut chi ch’iilanb’il aab’aan li ru’uj raq’ laj yoob’anel aatin chixch’anab’ lix po’jenaqil na’leb’.
aTuulanaq aach’ool; ut li Qaawa’ laa Dios tatxb’eresi chawuq’, ut tixk’e xsumenkil ru laa tij.
Ninnaw ru laa ch’ool, ut wab’ihom laa tij chirixeb’ laa komon.
Me’wan chi tiib’ileb’ ru aab’aan sa’ arahok sa’ xb’een naab’al chik; a’ut chiwanq aarahom choq’ reheb’ a’an jo’ choq’ aawe laa’at; ut chinumtaaq laa rahom choq’ reheb’ chixjunil li winq, ut choq’ reheb’ chixjunil li neke’rahok re lin k’ab’a’.
Ut chattijoq choq’ reheb’ laa komon xkomoneb’ li Kab’laju.
Tijeb’ chi kaw choq’ re lin k’ab’a’, ut che’wanq chi tijb’il xb’aan chixjunil lix maakeb’, ut tiikaqat chiwu chixpaab’ankil lin ak’ab’a’.
Ut chirix li aaaleek te’xk’ul, ut naab’al li brahob’tesiik, k’e reetal, laa’in, li Qaawa’, teb’ink’oxla sa’ inch’ool, ut wi ink’a’ neke’xkawob’resi li raameb’, ut ink’a’ neke’jipo’ xk’a’uxleb’ chiwix, cte’jale’q xch’ool, ut laa’in teb’ink’irtesi.
Anajwan, ninye aawe, ut li k’a’ru ninye aawe, ninye re chixjunileb’ li Kab’laju: Waklinqex, ut b’ak’omaq lee yiitoq, ut paqomaq lee akrus, taaqehomaqin, ut bch’olanihomaqeb’ lin karneer.
Meetaqsi eeloq’al eejunes; ameepo’resi eech’ool chirix lin moos aj Jose; xb’aan naq chi yaal ninye eere, laa’in wankin rik’in a’an, ut li wuq’ taawanq sa’ xb’een; ut li blaaw li kink’e re a’an, ut eere ajwi’ laa’ex, ink’a’ taa’isiiq chaq rik’in a’an toj reetal naq tink’ulunq.
Chi yaal ninye aawe, at inmoos Thomas, laa’at li winq li kinsik’ ru re naq k’amk’ooq aab’aan lix laawil lin awa’b’ejihom, jo’ wan chirixeb’ li Kab’laju, chi najt sa’ xyanqeb’ chixjunil li tenamit— Re naq laa’at tatwanq choq’ inmoos re xteeb’al xtz’apleb’ li rokeb’aal li awa’b’ejihom sa’ chixjunil li na’ajej b’ar wi’ lin moos aj Jose, ut lin moos aj aSidney, ut lin moos aj bHyrum, ink’a’ neke’ru chi chalk; Xb’aan naq sa’ xb’eeneb’ a’an xinkanab’ riiqil chixjunileb’ li iglees chiru jarub’aq kutan.
Jo’kan ut, yalaq ta b’ar tate’xtaqla, ayu laa’at, ut laa’in tinwanq aawik’in; ut sa’ yalaq b’ar taach’olob’ wi’ lin k’ab’a’, ataateemanq jun nimla okeb’aal choq’ aawe, re naq te’ruuq chixk’ulb’al li waatin.
Ani anak’uluk re li waatin nikinixk’ul laa’in, ut ani nak’uluk we, naxk’uleb’ a’an, li Xb’eenil Awa’b’ejil, li keb’intaqla, li keb’ink’e choq’ aj k’ehol na’leb’ choq’ re lin k’ab’a’, cheru.
Ut jo’kan wi’chik, ninye aawe, naq ani taataqla sa’ lin k’ab’a’, rik’in xyaab’eb’ xkux laa komon, eb’ li aKab’laju, chi taqlanb’ileb’ ut bk’eeb’il xwankileb’ chi tz’aqal aab’aan, te’wanq xwankil chixteeb’al li rokeb’aal lin awa’b’ejihom choq’ re yalaq tenamit li b’arwan teetaqlaheb’ wi’— A’ yaal jo’ te’xtuulanob’resi rib’ chiwu, ut te’kanaaq sa’ li waatin, ut ate’ab’inq chiru lix yaab’ xkux lin Musiq’.
Chi yaal, chi yaal, ninye eere, li aq’ojyin naxtz’ap xb’een li ch’och’, ut li nimla q’ojyin lix k’a’uxleb’ li tenamit, ut chixjunil li tz’ejwalej xkana chi bpo’jenaq chiru li wilob’aal.
K’ehomaq reetal, li aeeqajunk nachal chi seeb’ sa’ xb’eeneb’ li wankeb’ sa’ li ruchich’och’, jun kutan re josq’il, jun kutan re k’atok, jun kutan re sache’k-u, re byaab’ak, re raho’k ch’oolej, ut re ayaynak; ut jo’ jun sut iq’ taachalq sa’ xb’een chixjunil lix b’een li ch’och’, chan li Qaawa’.
Ut sa’ xb’een li wochoch ataatiklaaq chaq, ut chalen chaq sa’ li wochoch taa’elq, chan li Qaawa’; Xb’een wa sa’ eeyanq laa’ex, chan li Qaawa’, li akexyehok re naq nekenaw ru lin k’ab’a’ ut ink’a’ bkenaw wu, ut ckexmajewan chiwix sa’ xyi li wochoch, chan li Qaawa’.
Jo’kan ut, chek’e reetal naq ink’a’ teech’a’ajkila eek’a’uxl chirix li k’a’ru na’uxman sa’ lin iglees sa’ li na’ajej a’in, chan li Qaawa’.
aChesaqob’resi b’an ru lee ch’ool chiwu; toja’ ut naq bchexxik sa’ chixjunil li ruchich’och’, ut chejultika lin evangelio chiru li junjunq li yo’ob’tesinb’il li maji’ nak’uluk re; Ut ani anapaab’an ut bnakub’e xha’ taakole’q, ut ani ink’a’ napaab’an, ut ink’a’ nakub’e xha’, ctaak’ehe’q sa’ tojb’a-maak.
Xb’aan naq eere laa’ex, li aKab’laju, ut eb’ a’an, li bXb’eenil Awa’b’ejil, li xaqab’anb’ileb’ eerochb’een re te’wanq choq’ aj k’ehol eena’leb’ ut aj jolominel eere, k’eeb’il xwankil li tijonelil a’in, choq’ re li roso’jikil kutan ut choq’ re li jun sutaq chik, sa’ li wan wi’ lix ck’ojlajik lix tz’aqalil ru li kutan, Li wankilal li nekek’am wi’ laa’ex, eerochb’een chixjunileb’ li ke’k’uluk re jun k’ojlajik sa’ yalaq jo’q’e chi kutan chalen chaq sa’ xtiklajik li yo’ob’tesink; Xb’aan naq chi yaal ninye eere, eb’ lix alaawil li jun k’ojlajik a’in, li kek’ul laa’ex, bke’numsiman chaq chalen rik’ineb’ li yuwa’b’ej, ut anajwan sa’ roso’jik, taqlanb’ileb’ taq’a chalen sa’ choxa eerik’in laa’ex.
Chi yaal ninye eere, k’a’jo’ xnimal ru lee b’oqb’al.
aCh’ajob’resihomaq lee ch’ool ut lee raq’, maare anchal btaapatz’manq reeqaj lix kik’el li tasal tenamit a’in sa’ lee ruq’.
Tiikaqex chi paab’ank toj reetal naq tink’ulunq, xb’aan naq atink’ulunq chi seeb’; ut lin q’ajkamuhom wan wik’in re xk’eeb’al reeqaj re li junjunq chi winq a’ yaal chanruhaq bxk’anjel.
Laa’in li Alfa ut li Omega.
Amen.
 Ani lix Toonal laj aIsai li yeeb’il resil sa’ li xb’een, xkab’, rox, xkaa, ut ro’ raqal re li xjunlaju ch’ol re Isaias?
Chi yaal jo’ka’in naxye li Qaawa’: A’an li Kristo.
K’a’ru li ru’uj yeeb’il resil sa’ li xb’een raqal re li xjunlaju ch’ol re Isaias, li taatuxmeq chaq sa’ Xtoonal laj Isai?
K’ehomaq reetal, jo’ka’in naxye li Qaawa’: A’an jun moos sa’ ruq’ li Kristo, ralal xk’ajol laj Isai chi jun raqal, jo’ ajwi’ laj aEfrain, malaj lix junkab’al laj Jose, sa’ xb’een li k’ojob’anb’il wi’ naab’al li bwankilal.
K’a’ru lix xe’ laj Isai yeeb’il resil sa’ li xlaje raqal re li xjunlaju ch’ol?
K’ehomaq reetal, jo’ka’in naxye li Qaawa’, a’an jun ralal xk’ajol laj Isai, jo’ ajwi’ laj Jose, li tz’aqal aj eechanihom re li tijonelil, ut lix alaawil li awa’b’ejihom, choq’ jun beetalil, ut choq’ re lix cch’utub’ankil lin tenamit sa’ roso’jikeb’ li kutan.
Eb’ lix patz’om laj Elias Higbee: K’a’ru xyaalalil li taqlahom sa’ Isaias, ch’ol , xb’een raqal, li naxye: K’e chawix laa metz’ew, at Sion—ut k’a’ru chi tenamit yoo chaq chixyeeb’al laj Isaias?
Yoo chixyeeb’al eb’ li te’b’oqe’q xb’aan li Dios sa’ roso’jikeb’ li kutan, li te’k’amoq re li wankilal re tijonelil re xk’amb’al chaq wi’chik aSion, ut re taatojmanq rix Israel; ut lix k’eeb’al lix bmetz’ew chirix, a’an xk’eeb’al chirix lix wankil li tijonelil, li ak cxk’ulub’ a’an, Sion, xb’aan lix xe’toonil; jo’kan ajwi’ naq taasutq’iiq rik’in li wankilal a’an li kisach chaq chiru.
K’a’ru tento taqataw ru chirix naq Sion taarisi chaq li b’ak’leb’ wan chixkux; xkab’ raqal?
Tento taqataw ru naq elajinb’il chiruheb’ li arela’ li jek’inb’ileb’ naq bte’sutq’iiq rik’in li Qaawa’, sa’ li ke’t’ane’ wi’ chaq; wi ut neke’xb’aanu, lix yeechi’ihom li Qaawa’ a’an naq a’an taaraatinaheb’, malaj tixk’e li na’leb’ reheb’ chi k’utb’esinb’il.
Chi’ilmanq li xwaq, xwuq, ut xwaqxaq raqal.
Li b’ak’leb’ wan chixkux a’an lix majewahom li Dios sa’ xb’een, malaj sa’ xb’een li rela’ laj Israel naq wankeb’ chi jek’inb’il sa’ xyanqeb’ laj Gentil.
 Chi yaal jo’ka’in naxye li Qaawa’: A’an xchaab’ilal xna’leb’ lin moos aj David W. Patten, naq tixchoy chixjunil lix k’anjel a’ yaal sa’ junpaat jo’ naru chiru, ut naq tixk’ayi lix k’aay, re naq taaruuq chixb’aanunkil jun li taqlanb’il k’anjel choq’ we sa’ li saq’ehil li chalk re, rochb’een jalaneb’ chik, kab’lajuhaqeb’, sa’ xyanqeb’ li taawanq wi’ a’an, re xch’olob’ankil xyaalal lin k’ab’a’ ut xk’amb’al li sahil esilal rik’in chixjunil li ruchich’och’.
Xb’aan naq jo’ka’in naxye chi yaal li Qaawa’, naq a’ yaal jo’ wankeb’ sa’ eeyanq li ani neke’tz’eqtaanank re lin k’ab’a’, jalaneb’ chik ate’xaqab’amanq sa’ bxna’ajeb’ ut te’xk’ul lix k’anjeleb’.
Amen.
 Chi yaal, jo’ka’in naxye li Qaawa’ aawe laa’at, inmoos aj aJose Smith, alalb’ej, ut jo’kan ajwi’ lin moos aj bSidney Rigdon, ut jo’kan ajwi’ lin moos aj cHyrum Smith, ut eb’ laa tenq’ aj k’ehol na’leb’ li xaqab’anb’ileb’ ut li moqon te’xaqab’amanq; Ut jo’kan ajwi’ aawe laa’at, inmoos aj aEdward Partridge, ut eb’ lix tenq’ aj k’ehol na’leb’; Ut reheb’ ajwi’ lin moos li tiikeb’ chi paab’ank, li wankeb’ sa’ li taqenaqil ch’utam re lin iglees sa’ Sion, xb’aan naq jo’k’an taayeemanq re, ut reheb’ chixjunil li xb’eenil ut li komon re lin Iglees re li Jesukristo reheb’ laj Santil Paab’anel sa’ Roso’jikeb’ li Kutan, li jek’inb’ileb’ chi najt sa’ chixjunil li ruchich’och’; Xb’aan naq jo’ka’in taayeemanq re lin aiglees sa’ roso’jikeb’ li kutan, a’anaq ajwi’ bLix Iglees li Jesukristo reheb’ laj Santil Paab’anel sa’ Roso’jikeb’ li Kutan.
Chi yaal ninye eere chejunilex: aWaklinqex ut lemtz’unqex chaq, re naq lee saqen taawanq choq’ bxaqxookil eetalil chiruheb’ li tenamit; Ut re naq lix ach’utub’ankileb’ rib’ sa’ xb’een li ch’och’ bSion, ut sa’ xb’eeneb’ li croqechal, taawanq choq’ jun kolb’a-ib’ na’ajej, ut choq’ dmuheb’aal chiru li kaq-sut-iq’, ut chiru li josq’il naq etaahoymanq chaq chi maak’a’ xyu sa’ xb’een chixjunil li ruchich’och’.
Li tenamit, Far West, chiwanq choq’ asantil ut q’axtesinb’il ch’och’ choq’ we; ut a’anaq q’axal sant taayeemanq re, xb’aan naq li ch’och’ li xaqxookat wi’, sant.
Jo’kan ut, nekexintaqla achixkab’lankil jun ochoch choq’ we, re te’ch’utub’amanq lin santil paab’anel, re taaruuq btine’xloq’oni.
Ut chiwanq jun xtiklajik li k’anjel a’in, ut jun k’ojlajik, ut jun k’anjel re kawresink, sa’ li saq’ehil taachalq; Ut chi’uxq xtiklajik sa’ li kaahib’ xb’e li po Julio li taachalq; ut chalen sa’ li hoonal a’an che’k’anjelaq lin tenamit chi yalb’ileb’ xq’e re xkab’lankil jun ochoch choq’ re lin k’ab’a’; Ut ajun chihab’ chirix li kutan a’in che’xtikib’ wi’chik xk’eeb’al xk’ojob’ankil li bwochoch.
Chi jo’kan eb’ a’an chalen chaq sa’ li hoonal a’an che’k’anjelaq chi yalb’ileb’ xq’e toj reetal naq choyb’ilaq, chalen chaq sa’ xpekal lix xuk toj sa’ lix b’een, toj reetal naq maak’a’aq chik taakanaaq li moko choyb’il ta.
Chi yaal ninye eere, mi’ok chik lin moos aj Jose, chi moko lin moos aj Sidney, chi moko lin moos aj Hyrum, sa’ k’as re xkab’lankil jun ochoch choq’ re lin k’ab’a’; Chikab’lamanq b’an jun ochoch choq’ re lin k’ab’a’ jo’ chanru li ak’utb’il eetalil li tink’ut chiruheb’.
Ut wi eb’ lin tenamit moko neke’xkab’la ta jo’ chanru li k’utb’il eetalil li tink’ut chiru lix awa’b’ejileb’, ink’a’ tink’ulub’a sa’ ruq’eb’.
Wi b’an eb’ lin tenamit neke’xkab’la jo’ chanru li k’utb’il eetalil li tink’ut chiru lix awa’b’ejileb’, a’ lin moos aj Jose ut eb’ lix tenq’ aj k’ehol na’leb’, rik’in a’an tink’ulub’a sa’ ruq’eb’ lin tenamit.
Ut jo’kan wi’chik, chi yaal ninye eere, a’an rajom inch’ool naq li tenamit Far West taakab’lamanq chi seeb’ rik’in lix ch’utub’ankileb’ lin santil paab’anel; Ut jo’kan ajwi’ naq jalaneb’ chik li na’ajej te’xaqab’amanq choq’ aoqech sa’eb’ li na’ajej sa’ xsutam, jo’ chanru te’k’utb’esimanq chiru lin moos aj Jose, chi jo’q’ehaq.
Xb’aan naq k’ehomaq reetal, laa’in tinwanq rik’in a’an, ut tinsantob’resi a’an chiruheb’ li tenamit; xb’aan naq re a’an kink’e lix alaawil li awa’b’ejihom ut li k’anjel a’in.
Chi jo’kan.
Amen.
 Li Tzuul Spring k’ab’a’inb’il xb’aan li Qaawa’ aAdan-ondi-Ahman, xb’aan naq, chan, a’an li na’ajej taachalq wi’ laj bAdan chirula’aninkil lix tenamit, malaj li cNajter Xkutankil taak’ojlaaq jo’ yeeb’il resil xb’aan laj Daniel li profeet.
 Chi yaal jo’ka’in naxye li Qaawa’ re lin moos aj William Marks, ut re ajwi’ lin moos aj Newel K. Whitney, che’xchoy lix k’anjeleb’ chi seeb’, ut che’b’eeq chalen chaq sa’ li ch’och’ Kirtland, rub’elaj naq laa’in, li Qaawa’, nintaqla wi’chik li saqb’ach sa’ xb’een li ch’och’.
Che’ajq ru, ut che’wakliiq, ut che’elq chaq, ut me’kana, xb’aan naq laa’in, li Qaawa’, nintaqlank re.
Jo’kan ut, wi neke’kana moko usaq ta choq’ reheb’.
Che’xjal xk’a’uxl chirix chixjunil lix maakeb’, ut chirix chixjunil li rahok eechej xb’aaneb’ chiwu, chan li Qaawa’; xb’aan naq k’a’ru li aeechej chiwu?
chan li Qaawa’.
Che’k’ayimanq li eechej re Kirtland choq’ reheb’ li ak’as, chan li Qaawa’.
Chekanab’eb’, chan li Qaawa’, ut jo’ k’ihal li nakana, chikanaaq sa’ lee ruq’, chan li Qaawa’.
Xb’aan naq ma maak’a’ tab’i’ we li xik’anel xul chiru choxa, ut jo’kan ajwi’ lix karil li palaw, ut eb’ li xul chiru tzuul?
Ma ink’a’ kinyiib’ li ruchich’och’?
Ma ink’a’ chapcho sa’ wuq’ ali taa’uxq re chixjunileb’ li teep aj pleet reheb’ li tenamit re li ruchich’och’?
Jo’kan ut, ma ink’a’ tink’e li ayamyookil na’ajej chi tuxmek ut chi atz’umak, ut chi uuchink chi naab’al?
chan li Qaawa’.
Ma ink’a’ tz’aqal li na’ajej sa’eb’ li tzuul re aAdan-ondi-Ahman, ut sa’ li helhookil ch’och’ re Olaha bXinehah, malaj li cch’och’ kiwan wi’ laj Adan, naq nekerahi ru li k’a’ru yal jun tz’uqul, ut nekekanab’ li k’a’ru q’axal nim xwankil?
Jo’kan ut, chalqex arin toj sa’ xch’och’il lin tenamit, a’an Sion.
Lin moos aj William Marks chiwanq chi atiik chi paab’ank sa’ xb’een b’ab’ay li k’a’aq re ru, ut taawanq choq’ aj taqlanel sa’ xb’een naab’al.
Chijolominq sa’ xyi lin tenamit sa’ li tenamit Far West, ut chi’osob’tesiiq rik’in li rosob’tesinkileb’ lin tenamit.
Lin moos aj Newel K. Whitney chixutaanaq chirix li molam aj aNikolaita ut chirix chixjunil lix bmuqmuukil tz’eqb’eetalileb’, ut chirix chixjunil lix kok’alil li raam chiwu, chan li Qaawa’, ut chitaqe’q toj sa’ li ch’och’ Adan-ondi-Ahman, ut chiwanq choq’ cobiisp chiru lin tenamit, chan li Qaawa’, moko rik’in ta k’ab’a’iik, rik’in b’an b’aanuhom, chan li Qaawa’.
Ut jo’kan wi’chik, ninye eere, najultiko’ we lin moos aj aOliver Granger; k’ehomaq reetal, chi yaal ninye re naq taawanq lix k’ab’a’ chi jultik’anb’il xloq’al chiru li junjunq tasal tenamit, chi junelik q’e kutan, chan li Qaawa’.
Jo’kan ut, chixyal ru chi anchal xch’ool re xtojb’al rix li Xb’eenil Awa’b’ejil re lin Iglees, chan li Qaawa’; ut naq nat’ane’ taawakliiq wi’chik, xb’aan naq lix amayej q’axal loq’aq wi’chik choq’ we chiru lix k’iijik, chan li Qaawa’.
Jo’kan ut, chichalq arin chi seeb’, toj sa’ li ch’och’ Sion; ut naq tixtaw xq’ehil taak’ehe’q choq’ aj k’ay choq’ re lin k’ab’a’, chan li Qaawa’, choq’ re lix chaab’ilaleb’ lin tenamit.
Jo’kan ut, maajun winq xik’ chi’iloq re lin moos aj Oliver Granger; chiwanq b’an li rosob’tesinkil lin tenamit sa’ xb’een a’an chi junelik q’e kutan.
Ut jo’kan wi’chik, chi yaal ninye eere, chixjunileb’ lin moos sa’ li ch’och’ Kirtland chijultiko’q reheb’ li Qaawa’ lix Dios, ut jo’kan ajwi’ li wochoch, re xk’uulankil ut xkolb’al rix xsantilal, ut re xq’axb’aleb’ ru laj jalol ru tumin sa’ li kutan k’oxlanb’il inb’aan, chan li Qaawa’.
Chi jo’kan.
Amen.
 Chi yaal, jo’ka’in naxye li Qaawa’: Chi’uxmanq jun ch’utub’aj-ib’ chi tikto; che’tuqub’aaq ru li Kab’laju; ut che’xaqab’aaq li winq re ate’ok sa’ xna’ajeb’ li ani t’anenaqeb’.
Lin moos aj aThomas chikanaaq chiru jarub’aq kutan sa’ li ch’och’ Sion re xpuktesinkil li waatin.
Li rela’ che’kanaaq sa’ jultikank aatin chalen sa’ li hoonal a’an, ut wi te’xb’aanu a’in chi kub’enaqeb’ anchal xch’ool, sa’ q’unal ch’oolej ut atuulanil, ut bnajtil oyb’enink, laa’in, li Qaawa’ nink’e reheb’ jun yeechi’ihom, naq tink’e li taak’anjelaq reheb’ lix junkab’aleb’; ut jun nimla okeb’aal taateemanq choq’ reheb’, chalen anajwan.
Ut sa’ xtiklajik li saq’ehil li taachalq, che’elq re te’xik chirix li ninqi ha’, ut aran che’xk’e chi yeemank lin evangelio, lix tz’aqalil a’an, ut che’xch’olob’ xyaalal lin k’ab’a’.
Che’xchaq’rab’iheb’ lin santil paab’anel sa’ li tenamit Far West, sa’ li waqib’ xka’k’aal xb’e li po Abril jun chik, sa’ li na’ajej taakab’lamanq wi’ li wochoch, chan li Qaawa’.
Lin moos aj John Taylor, ut jo’kan ajwi’ lin moos aj John E. Page, ut jo’kan ajwi’ lin moos aj Wilford Woodruff, ut jo’kan ajwi’ lin moos aj Willard Richards, che’xaqab’amanq chixnujob’resinkil lix na’ajeb’ li ani xe’t’ane’, ut chiyeemanq chi ch’olch’o reheb’ naq xaqab’anb’ileb’.
 Chi yaal, jo’ka’in naxye li Qaawa’, ninpatz’ naq chixjunil li k’a’ru reheb’ li anumenaq sa’ xb’een li nak’anjelak reheb’, taak’eemanq sa’ ruq’ li obiisp re lin iglees sa’ Sion, Choq’ re lix kab’lankil li awochoch, ut choq’ re xk’eeb’al xk’ojob’ankil Sion ut choq’ re li tijonelil, ut choq’ re lix k’aseb’ li Awa’b’ejil re lin Iglees.
Ut a’inaq xtiklajik lix ak’ulb’al xlajetqileb’ lin tenamit.
Ut chirix a’an, eb’ li xe’k’ule’ xlajetqil chi jo’kan te’xtoj lix lajetq raqal chixjunil lix k’iijikeb’ rajlal chihab’; ut a’in taawanq choq’ xaqxookil chaq’rab’ chiruheb’ chi junelik, choq’ re lin santil tijonelil, chan li Qaawa’.
Chi yaal ninye eere, taak’ulmanq naq chixjunileb’ li neke’xch’utub’ rib’ toj sa’ li ch’och’ aSion te’k’ule’q jo’ xlajetqil li k’a’ru reheb’ li numenaq sa’ xb’een li nak’anjelak reheb’, ut te’xpaab’ li chaq’rab’ a’in, malaj ut ink’a’ te’tawmanq chi k’ulub’ej re te’kanaaq sa’ eeyanq.
Ut ninye eere, wi eb’ lin tenamit ink’a’ te’xpaab’ li chaq’rab’ a’in, re xk’uulankil xsantilal, ut rik’in li chaq’rab’ a’in xsantob’resinkil li ch’och’ aSion choq’ we, re naq taapaab’amanq lin k’uub’anb’il aatin ut lin raqb’a-aatin sa’ xb’een, re naq q’axal santaq, k’ehomaq reetal, chi yaal ninye eere, maawa’aq jun ch’och’ Sion choq’ eere.
Ut a’inaq jun k’utb’il na’leb’ choq’ reheb’ chixjunil li aroqechal Sion.
Chi jo’kan.
Amen.
 Chi yaal, jo’ka’in naxye li Qaawa’, ak xtaw xq’ehil, naq ab’aanunb’ilaq xb’aan jun ch’utam, li taawanq wi’ li Xb’eenil Awa’b’ejil re lin Iglees, ut li obiisp ut lix ch’utam, ut xb’aan lin taqenaqil ch’utam, ut xb’aan lix yaab’ inkux laa’in reheb’, chan li Qaawa’.
Chi jo’kan.
Amen.
 At Dios, b’ar wankat laa’at?
Ut b’ar wan li muheb’aal li natz’apok re li ana’ajej muqmuukat wi’?
aJo’ najtil chik taawanq chi ramb’il laa wuq’, ut lix naq’ aawu, relik chi yaal, lix saqen ruhil xnaq’ aawu taaril chaq sa’ li choxa re junelik q’e kutan li maa’usilal ke’xk’ul laa tenamit ut eb’ laa moos, ut taaq’axe’q laa xik xb’aan lix yaab’eb’?
Relik chi yaal, at Qaawa’, ajo’ najtil chik te’xnumsi li maa’usilal ut li rahob’tesink a’in li wan wi’ chi q’etb’il li chaq’rab’, chi maji’aq taaq’unob’resiiq aawaam choq’ reheb’, ut taa’eek’asimanq lix sa’ aach’ool rik’in xtoq’ob’ankileb’ ru?
At Qaawa’ Dios aNimajwal, aj yiib’ahom re li choxa, ch’och’, ut palaw, ut re chixjunil li k’a’aq re ru wankeb’ chi sa’, ut li nakatminok re ut nakak’e rub’el laa wankil laj tza, ut li q’ojyin ruhil ut aak’ab’il awa’b’ejihom re Xeol—ye’ chaq laa wuq’; chiq’axoq-u lix naq aawu; chixokmanq laa muheb’aal, miwan chik chi tz’apb’il li bna’ajej muqmuukat wi’; k’eeb’ilaq taxaq aaxik; chiq’unob’resiiq taxaq aawaam, ut eek’asinb’ilaq lix sa’ aach’ool chixtoq’ob’ankil qu.
Chilochmanq aajosq’il rik’ineb’ li xik’ neke’ilok qe; ut sa’ lix nimal xjosq’il laa ch’ool, rik’in laa yok’leb’ ch’iich’ aeeqaju chaq li maa’usilal xqak’ul.
Che’jultiko’q aawe eb’ laa santil paab’anel li ra yookeb’ chixk’ulb’al, at qaDios, ut eb’ laa moos te’saho’q sa’ xch’ool rik’in laa k’ab’a’ chi junelik.
At walal, tuqtuukilal chiwanq sa’ aawaam; laa ach’a’ajkilal ut laa tawasinkil yal chiru jun ch’ina k’amok taawanq; Ut chirix a’an, wi anakakuy chi us, li Dios tixtaqsi aaloq’al chi taqe’q; laa’at tatnumtaaq sa’ xb’eeneb’ chixjunil li xik’ neke’ilok aawe.
Eb’ li araab’ileb’ aab’aan toj xaqxookeb’ chak’atq, ut te’xk’e wi’chik xsahil aach’ool rik’in xq’ixnaleb’ lix ch’ool ut xchaab’ilaleb’ li ruq’.
Toj maji’ wankat jo’ laj aJob; eb’ li raab’ileb’ aab’aan ink’a’ neke’wech’ok aawe, chi moko nakate’xjit jo’ aj q’etol aatin, jo’ ke’xb’aanu rik’in laj Job.
Ut eb’ li neke’jitok aawe jo’ aj q’etol aatin, te’chaqihob’resiiq lix yo’onihomeb’, ut taa’oso’q li royb’enihomeb’ chanchan na’oso’ axchu ke chiru li raq’ xam aj k’atonel re li saq’e li nawakli; Ut jo’kan ajwi’ naq li Dios ak xk’e li ruq’ ut lix tz’apleb’ re xjalb’aleb’ li jar akutankil ut li jar q’ehil, ut re xmutz’ob’resinkil ru lix k’a’uxleb’ a’an, re naq ink’a’ te’xtaw ru lix sachb’a-ch’oolejil k’anjelahom; re taaruuq chixyalb’aleb’ ajwi’ rix ut chixchapb’aleb’ sa’ tz’aqal lix b’alaq’eb’; Jo’kan ajwi’ rik’in naq po’jenaqeb’ xch’ool, ut li k’a’ru wankeb’ xch’ool chixk’amb’al sa’ xb’eeneb’ li jun ch’ol chik, ut li rahilal neke’xra naq te’xnumsi li jun ch’ol chik, taachalq asa’ xb’eeneb’ a’an toj chi tz’aqal tz’aqal; Re naq te’sache’q ajwi’ li rajomeb’, ut isinb’ilaq chaq lix yo’onihomeb’; Ut moko k’iila chihab’ ta chik naq eb’ a’an ut eb’ li ralal xk’ajol te’mesuuq chaq rub’el choxa, chan li Dios, re naq maajun reheb’ taakanaaq chi xaqliik chiru li tz’ak.
Majewanb’ileb’ chixjunileb’ li te’taqsinq re li rit roq sa’ xb’eeneb’ li ayulb’ileb’ inb’aan, chan li Qaawa’, ut neke’xjap re chixyeeb’al naq bxe’maakob’ naq ink’a’ xe’maakob’ chiwu, chan li Qaawa’, naq ke’xb’aanu b’an li k’a’ru xk’ulub’ sa’ wilob’aal, ut li keb’intaqla wi’.
A’b’anan eb’ li neke’japok re chixyeeb’al q’etok aatin neke’xb’aanu xb’aan naq a’aneb’ moos chiru li maak, ut a’aneb’ ajwi’ a’an aralal xk’ajol li q’etok aatin.
Ut eb’ li neke’xaqab’ank aatin chi tik’ti’ chirixeb’ lin moos, re te’xk’ameb’ sa’ li moosil ut li kamk— Rahilal sa’ xb’eeneb’; rik’in naq ara ke’xb’aanu reheb’ lin kok’al, te’ch’otmanq chaq chiru li bk’ojob’anb’il k’anjel re li wochoch.
Moko nujenaqaq ta lix achakacheb’, taa’oso’q li rochocheb’ ut lix k’uuleb’aal kab’leb’, ut eb’ a’an xik’ te’ile’q xb’aaneb’ li ke’sahob’resin chaq xch’ooleb’.
Moko te’wanq ta xk’ulub’il li atijonelil, chi moko li ralal xk’ajoleb’ chirixeb’ chiru li junjunq tasal tenamit.
aQ’axal us raj choq’ reheb’ naq taat’uyub’amanq chixkuxeb’ jun xpekul li ke’leb’ ut te’ok chi ha’ sa’ xchamal li palaw.
Rahilal sa’ xb’eeneb’ chixjunil li neke’ch’a’ajkilob’resink re lin tenamit, ut neke’tiikisink, ut neke’kamsink, ut neke’ch’olob’ank aatin re xjitb’aleb’, chan li Qaawa’ reheb’ li Teepal; jun atasal tenamit aj k’amb’olay ink’a’ tixkol rib’ chiru li tojb’a-maak sa’ xb’alb’a.
K’e reetal, lix naq’ wu anaril ut naxnaw chixjunil lix k’anjeleb’, ut wan chi k’uulanb’il wik’in jun li junpaatil braqb’a-aatin sa’ xq’ehil a’an, choq’ reheb’ chixjunil; Xb’aan naq wan jun ahoonal xaqab’anb’il choq’ re li junjunq chi winq, a’ yaal jo’ chanru taawanq bxk’anjel.
Li Dios tixk’e eere aeenawom rik’in lix bLoq’laj Musiq’, relik chi yaal, rik’in li cmaatan re li Santil Musiq’ej li ink’a’ naru chi yeemank, li moko k’utb’esinb’il ta chalen chaq naq wanjenaq li ruchich’och’ toj anajwan; Li ke’royb’eni li qaxe’toonil chi anchal lix yo’onihomeb’ re taak’utb’esimanq sa’ roso’jikeb’ li kutan, li ke’b’eresiik wi’ lix k’a’uxleb’ xb’aaneb’ li anjel, jo’ li k’uulanb’il choq’ re lix tz’aqalil lix loq’aleb’; Jun kutan chalel naq amaak’a’ taarame’q wi’, ma jun chi Dios wan malaj k’iila bdios, te’k’utb’esimanq.
Chixjunil li k’ojarib’aal ut li awa’b’ejil, li taqlanelil ut li wankilal, ataak’utb’esimanq ut taak’ehe’q sa’ xb’eeneb’ chixjunil li ke’kuyuk chi kaweb’ xch’ool choq’ re lix evangelio li Jesukristo.
Ut jo’kan ajwi’, ma k’eek’o axmaril li choxa malaj li palaw, malaj li chaqi ch’och’, malaj li saq’e, li po, malaj li chahim— Chixjunil lix q’ehileb’ neke’xsuti wi’ rib’, chixjunil li kutan, li po, ut li chihab’ xaqab’anb’il, ut chixjunil li kutan re lix kutaneb’, lix poheb’, ut lix chihab’eb’, ut chixjunil lix loq’aleb’, lix chaq’rab’eb’, lix k’ojob’anb’il hoonaleb’, taak’utb’esimanq sa’ xkutankil lix ak’ojlajik lix tz’aqalil ru li kutan— Jo’ chanru li k’a’ru k’ojob’anb’il chaq sa’ xyi li aCh’utam re li Junelik bDios re chixjunileb’ chik li dios rub’elaj naq kiwan li ruchich’och’ a’in, li k’uulanb’ilaq toj sa’ xchoyonik ut roso’jik a’an, naq li junjunq chi winq taa’ok chiru li crilob’aal li wan chi junelik, ut sa’ lix dhilob’aal a’an, li maak’a’aq wi’ li kamk.
Toj jo’q’e naru nawan chi tz’aj lix ha’il li roq ha’ li nab’eek?
K’a’ru chi wankilal naru chi ramok ru li choxa?
Jo’ chanru ta naq junaq winq tixye’ xka’ch’inal lix tel re xramb’al li nima’ Missouri sa’ lix b’e li taqlanb’il, malaj chixsutq’isinkil chi q’ajel-ix, jo’kanaq xwankil chixramb’al li Nimajwal sa’ xhoyb’al li ana’leb’ chalen chaq sa’ choxa sa’ xb’een lix jolomeb’ laj Santil Paab’anel sa’ Roso’jikeb’ li Kutan.
K’ehomaq reetal, naab’aleb’ li ab’oqb’ileb’, a’ut moko k’iheb’ ta li bsik’b’ileb’ ru.
Ut k’a’ut naq ink’a’ sik’b’ileb’ ru?
Xb’aan naq k’a’jo’ naq k’eeb’ileb’ xch’ool chirix li k’a’aq re ru re li aruchich’och’ a’in, ut neke’xra ru bnimaak ruheb’ xb’aaneb’ li winq, jo’kan naq ink’a’ neke’xtzol li jun chi na’leb’ a’in— Naq li axk’ulub’il li tijonelil chi junajwa wan chi b’ak’b’il rik’in lix bwankilal li choxa, ut naq lix wankilal li choxa ink’a’ naru xb’eresinkil chi moko xch’e’b’al, ka’ajwi’ rik’in li na’leb’ re ctiikilal.
Yaal ajwi’ naq naru chi k’ojob’amank sa’ qab’een; a’b’anan wi naqayal axmuqb’al li bqamaak, malaj xnimankil li cqaq’etq’etil, lix jo’maajo’il li qajom chi taqlank, malaj xk’anjelankil li taqlank malaj li awa’b’ejink, malaj li minok-u sa’ xb’eeneb’ li raameb’ li ralal xk’ajoleb’ li winq, rik’in yal ta jun raqalaq li maa’usilal, k’ehomaq reetal, li choxa dnarisi rib’; naraho’ xch’ool lix Musiq’ li Qaawa’; ut naq isinb’il chaq a’an, oso’jenaq li tijonelil malaj li wankilal re li winq a’an.
K’ehomaq reetal, chi maji’aq naxk’e reetal, ak xkana xjunes, re axlapb’al chiroq li topleb’, re bxrahob’tesinkileb’ laj santil paab’anel, ut re xpleetinkil li Dios.
Laa’o ak xqatzol, rik’in xrahil li k’a’ru xqak’ul, naq aak reheb’ ut ajb’il xb’aan ka’ch’in chik ma chixjunileb’ li winq, a’ yaal sa’ junpaat naq nak’ehe’ b’ayaq li wankilal reheb’, jo’ neke’xk’oxla, tikto te’ok chixk’anjelankil li awa’b’ejil chi moko tiik ta.
Chi jo’kan naab’aleb’ li b’oqb’ileb’, a’ut moko k’iheb’ ta li sik’b’ileb’ ru.
Maajun wankilal chi moko teneb’ank naru malaj tento taa’uxmanq sa’ xk’ab’a’ li tijonelil, ka’ajwi’ rik’in li aq’unb’esink ch’oolej, rik’in li bnajtil oyb’enink, rik’in li q’unal ch’oolej ut li tuulanil, ut rik’in li rahok chi moko pak’b’il ta; Rik’in chaab’il ch’oolej, ut li saq ruhil nawom, li taanimob’resinq chi naab’al re li aamej chi maak’a’ li aka’pak’alil ut chi maak’a’ li bb’alaq’il— Rik’in ach’iilank sa’ xq’ehil rik’in kawilal, naq eek’asinb’ilat xb’aan li Santil Musiq’ej, ut rik’in xk’utb’al moqon xk’iijik li brahok choq’ re li ani ch’iilanb’il aab’aan, maare anchal tatxk’oxla jo’ aj xik’ ilol re; Re tixnaw naq lix xaqxookil aach’ool choq’ re a’an, q’axal kaw wi’chik chiru xb’ak’leb’ li kamk.
Chiwanq ajwi’ lix sa’ aach’ool chi nujenaq rik’in rahok choq’ reheb’ chixjunil li winq, ut choq’ re li rochochil li paab’aal, ut li asaq ruhil na’leb’ chirutz’u’uji rajlal laa bk’oxlahom; toja’ ut naq taanimanq xmetz’ew lix kawilal aach’ool chiru li Dios, ut li tzol’leb’ re li tijonelil taanaq chiru laa waam chanchan li ck’ajob’ chalen chaq sa’ choxa.
Li aSantil Musiq’ej taa’ochb’eeninq aawe rajlal, ut laa xuq’ a’anaq jun xuq’ re tiikilal ut yaal li ink’a’ naxjal rib’; ut laa bawa’b’ejil a’anaq jun awa’b’ejil li junelik nakana, ut chi moko minb’il ta taanume’q aawik’in chi junelik q’e kutan.
 Eb’ lix maril li ch’och’ te’patz’oq chirix laa ak’ab’a’, ut eb’ li maak’a’eb’ xna’leb’ tate’xse’e, ut li xb’alb’a taajosq’ob’resinq chawix; A’ut li saqeb’ ru xch’ool, ut li chaab’ileb’ xna’leb’, ut li tiikeb’ li raam, ut li saqeb’ ru xyu’am, te’xsik’ li ana’leb’, ut li wankilal ut li osob’tesink chi rajlal rub’el laa wuq’.
Ut eb’ laa tenamit maajo’q’e te’isiiq aawik’in xb’aan li aatin te’xch’olob’ li xate’xkanab’ re aapleetinkil.
Ut us ta xb’aan lix wankileb’ a’an tatk’ehe’q sa’ ch’a’ajkilal, ut sa’ xtz’apam li ramleb’ ch’iich’ ut li tz’ak, toj tatwanq chi nimanb’il aawu; ut yal jun ch’ina ak’amok chik ut lix yaab’ aakux q’axal xuwajelaq wi’chik sa’ xyiheb’ li xik’ neke’ilok aawe chiru li josq’il bkaqkojl, xb’aan laa tiikilal; ut laa Dios taaxaqliiq chak’atq chi junelik q’e kutan.
Wi nakatb’oqe’ chi nume’k chiru li rahilal; wi wan li rahilal sa’ aab’een sa’ xyanqeb’ li b’alaq’il komon, wi wan rahilal sa’ aab’een sa’ xyanqeb’ laj elq’; wi wan rahilal sa’ aab’een sa’ ch’och’ malaj sa’ palaw; Wi jitb’ilat rik’in li k’iila paay chi b’alaq’il jitok; wi eb’ li xik’ neke’ilok aawe neke’t’ane’ sa’ aab’een; wi nakate’xmaq’ chaq chiru li wank rik’in laa yuwa’ ut laa na’, ut eb’ laa wech alal ut laa wanab’; ut wi chi b’otz’b’il li yok’leb’ ch’iich’ eb’ li xik’ neke’ilok aawe nakate’xmaq’ chaq chire xch’ool laa wixaqil ut eb’ laa walal aak’ajol, ut laa walal asb’ej, us ta yal waqib’ chihab’ xyu’am, tixchap laa waq’ ut tixye, Yuwa’, yuwa’, k’a’ naq ink’a’ tatruuq chi kanaak qik’in?
At inyuwa’, k’a’ru te’xb’aanu li winq aawik’in?
wi ut chirix a’an taa’isiiq chaq chawu rik’in li yok’leb’ ch’iich’, ut tatkelooq sa’ tz’alam, ut eb’ li xik’ neke’ilok aawe te’b’eeq chasutam chanchan eb’ li axojb’ li neke’xsik’ xkik’el li karneer; Wi ut tatkute’q sa’ li jul, malaj sa’ ruq’eb’ laj kamsinel, ut taateneb’amanq li kamk sa’ aab’een; wi tatkute’q sa’ li achamal ha’; wi lix b’olb’ookil roq li ha’ tixk’uub’ xna’leb’ chasachb’al; wi li kawil iq’ taa’ok choq’ aj xik’ ilonel chawu; wi li choxa tixch’utub’ xq’eqal ru, ut chixjunil li yo’ob’tesinb’il wi’ li k’a’aq re ru tixjunaji rib’ chixramb’al ru li b’e; ut sa’ xb’een chixjunil, wi tz’aqal li rokeb’aal bxb’alb’a tixte x’anchalil li re chawix, chanaw, at walal, naq chixjunil li k’a’aq re ru a’in tixk’e caana’leb’, ut taawanq choq’ re aachaab’ilal.
Li aRalal li Winq bxkub’e rub’el chixjunil a’in.
Ma nim tab’i’ aawu chiru a’an?
Jo’kan ut, chatkanaaq sa’ laa b’e, ut li tijonelil ataakanaaq aawik’in; xb’aan naq eb’ a’an bxaqxo lix marileb’, ink’a’ neke’ru chi q’axok.
Nawb’ileb’ ru laa ckutan, ut moko taak’ose’q ta rajlankil aachihab’; jo’kan ut, dmaaxuwa k’a’ru taaruuq tixb’aanu li winq, xb’aan naq li Dios taawanq aawik’in chi junelik q’e kutan.
 Ut jo’kan wi’chik, naqatz’aama naq chek’oxlahaq naq na’ajman ru naq chixjunileb’ laj santil paab’anel te’xch’utub’ xnawomeb’ chirix chixjunil li uxb’il, ut li rahilal ut ch’a’ajkilank li k’eeb’il sa’ xb’eeneb’ xb’aaneb’ li ani wankeb’ sa’ li Estado a’in; Ut jo’kan ajwi’ chirix chixjunil li eechej ut jo’ nimal li sachk xe’xk’ul, rik’in li k’a’ru yeeb’il chirixeb’ jo’ ajwi’ li rahob’tesink b’aanunb’il reheb’, ut jo’kan ajwi’ li k’a’ru reheb’; Ut jo’kan ajwi’ lix k’ab’a’eb’ chixjunil li ani ke’tz’aqon sa’ xrahob’tesinkileb’, a’ yaal jo’ neke’ru chixtawb’aleb’ ut chixtz’ilb’aleb’ rix.
Ut maare naru naxaqab’aman jun ch’uut aj k’anjenel re xtz’ilb’al rix li k’a’aq re ru a’in, ut re xk’ulb’al li aatin li yeeb’il ut li xaqab’anb’il; ut jo’kan ajwi’ re xch’utub’ankileb’ li puktesinb’il hu aj tik’ti’ li wankeb’ chi numsimank; Ut chixjunil li wan chi sa’eb’ li hu li neke’puktesiman chi po, ut sa’eb’ li tzoleb’aal hu, ut chixjunil li tik’ti’ esil li puktesinb’il, ut li yoo chi tz’iib’amank, ut ani aj b’aan, ut te’xq’axtesi chixjunil li ch’utub’anb’il aatin chirix li ajtzahil ch’i’ch’i’ink ut li maa’us aj minok-u aj kamsinel, li b’aanunb’il re li tenamit a’in— Re naq ink’a’ ka’ajwi’ taqapuktesi a’an re chixjunil li ruchich’och’, re aj b’an wi’ taqak’ut chiruheb’ lix jolomileb’ li tenamit sa’ chixjunil li raak’ab’il ut xb’alb’ahil b’onol, jo’ li junaj chik chi yalok q’e li elajinb’il chiqu xb’aan li qaChoxahil Yuwa’, re naq chi tz’aqal ut chi ch’olch’o tooruuq chixtz’aamankil li yeechi’inb’il, naq taab’oqe’q chaq a’an sa’ li ana’ajej muqmu wi’; ut jo’kan ajwi’ re naq chixjunil li nimla tenamit taakanaaq chi maak’a’ te’xpatz’ wi’ xkuyb’aleb’ rub’elaj naq a’an taaruuq tixtaqla xwankil lix tel li nim xmetz’ew.
A’an jun li qateneb’ankil aajel ru, li tento sa’ qab’een chiru li Dios, chiruheb’ li anjel, rochb’eeneb’ li took’ame’q wi’ chi xaqliik, ut jo’kan ajwi’ chiqu laa’o, chiruheb’ li qixaqil ut li qakok’al, li ke’mine’ ru chixkub’sinkil rib’eb’ rik’in yaab’ak, raho’k ch’oolej, ut xiw, rub’el li uq’ej q’axal xik’ob’aal re kamsink, maa’usil taqlank, ut rahob’tesink, chi tenq’anb’il ut chi elajinb’il ut chi xaqab’anb’il xb’aan lix wankil li musiq’ej a’an li kixjunaji chi q’axal kaw lix paab’ahomeb’ li yuwa’b’ej, li ke’eechanink re li tik’ti’, rik’in lix ch’ooleb’ li alal k’ajolb’ej, ut li kixnujob’resi li ruchich’och’ rik’in xsachik li na’leb’, ut timil timil xniman xmetz’ew, ut anajwan a’an tz’aqal laj tiikisinel re chixjunil li po’e’k, ut na’aakanak chixjunil li aruchich’och’ rub’el raalil lix maa’usilal.
A’an jun aiiqleb’ ch’iich’, a’an jun kawil b’ak’leb’; a’an tz’aqal li b’ak’leb’ uq’ej, ut li k’aam ch’iich’, ut li b’ak’leb’ oqej, ut li b’ak’leb’ ch’iich’ re xb’alb’a.
Jo’kan ut, a’an jun li qateneb’ankil aajel ru li tento sa’ qab’een, moko ka’aj ta wi’ choq’ reheb’ tz’aqal li qixaqil ut li qakok’al, choq’ reheb’ b’an li xmalka’an ut li maak’a’eb’ xyuwa’, li akamsinb’ileb’ lix b’elomeb’ ut lix yuwa’eb’ rub’el lix ch’iich’il uq’; Ut eb’ a’ aak’ab’il ut q’eqil b’aanuhom a’in tz’aqaleb’ re taachenchotq ajwi’ li xb’alb’a, ut re taakanaaq chi xeb’esinb’il ut chi saqirk li rilob’aal, ut tz’aqal li ruq’ laj tza chi siksotk ut chi parpotk.
Ut a’an ajwi’ jun li qateneb’ankil aajel ru li tento sa’ qab’een chiru chixjunil li tasal tenamit li yoo chi wakliik, ut chiruheb’ chixjunileb’ li saqeb’ ru xch’ool— Xb’aan naq toj wankeb’ naab’al sa’ li ruchich’och’ sa’ xyanqeb’ chixjunil li ch’uut chi paab’aal, li molam, ut li raqal chi iglees, li amutz’ob’resinb’ileb’ ru xb’aan li muqmuukil k’oxlanb’il b’alaq’ reheb’ li winq, li neke’royb’eni wi’ b’alaq’ik, ut ramb’il li yaal chiruheb’ yal xb’aan naq bink’a’ neke’xnaw b’ar te’xtaw— Jo’kan ut, re naq taqanumsi ut taqaq’ax ru li qayu’am sa’ xk’amb’al chi kutankil chixjunil li ak’a’aq re ru muqmu re q’ojyin, a’ yaal jo’ naqanaw; ut k’utb’esinb’ileb’ chi yaal chalen chaq sa’ choxa— Tento ut naq taab’aanumanq li k’a’aq re ru a’in chi yalb’il anchal qaq’e.
Maajun winq chik’oxlanq re naq yal ka’ch’in xwankil a’in, xb’aan naq wan naab’al li toj chalel, chirixeb’ laj santil paab’anel, li taa’ajmanq wi’ ru li k’a’aq re ru a’in.
Nekenaw, ex was wiitz’in, naq jun li jukub’ q’axal nim atenq’anb’il chi naab’al xb’aan jun lix b’eresinkil q’axal ka’ch’in sa’ xhoonal li kaq-sut-iq’, xb’aan naq nak’ame’k xb’e chi xik chiru li iq’ ut lix b’oolam li ha’.
Jo’kan ut, ex was wiitz’in q’axal raarookex inb’aan, chi asa qach’ool chiqab’aanu chixjunil li k’a’aq re ru li naru chiqu; toja’ ut naq tooruuq chi xaqliik, chi anchal xkawilal qach’ool, re taqil lix bkolb’a-ib’ li Dios, ut re taak’utb’esimanq lix tel.
 K’a’ru li rajom xch’ool li Qaawa’ chirixeb’ laj santil paab’anel sa’ li Ch’och’ Iowa?
Chi yaal, jo’ka’in naxye li Qaawa’, ninye eere, wi eb’ li aneke’xk’ab’a’i rib’ rik’in lin k’ab’a’ ut neke’xsik’ wank choq’ insantil paab’anel, wi te’raj xb’aanunkil li rajom inch’ool ut xpaab’ankil lin taqlahom chirixeb’, che’xch’utub’ rib’ sa’eb’ li na’ajej li kinxaqab’ choq’ reheb’ rik’in xtz’uumal re lin moos aj Jose, ut che’xwaklesiheb’ li tenamit choq’ re lin k’ab’a’, re naq kawresinb’ilaqeb’ choq’ re li k’a’ru wan chi k’uulanb’il choq’ re jun kutan chalel.
Che’xwaklesi jun tenamit choq’ re lin k’ab’a’ sa’ li ch’och’ junpak’al li tenamit Nauvoo, ut chik’eemanq li k’ab’a’ej aTzarahemla choq’ xk’ab’a’.
Ut eb’ li neke’chal chaq sa’ releb’aal li saq’e ut sa’ rokeb’aal, ut sa’ xnim li saq’e ut sa’ xtz’e, li te’ajoq re wank chi sa’, che’xk’ul reechanihomeb’ sa’ a’an, jo’ ajwi’ sa’ li tenamit aNashville, malaj sa’ li tenamit Nauvoo, ut sa’ chixjunileb’ li boqech li keb’inxaqab’, chan li Qaawa’.
 At was wiitz’in aBrigham Young q’axal raaro inb’aan, chi yaal jo’ka’in naxye li Qaawa’ aawe: At inmoos Brigham, ink’a’ chik teneb’anb’il sa’ laa wuq’ xkanab’ankil laa junkab’al jo’ sa’eb’ li kutan ak numenaq, xb’aan naq k’ulub’anb’il laa mayej chiwu.
Wilom laa ak’anjel ut laa tawajik sa’ li b’eenik choq’ re lin k’ab’a’.
Jo’kan naq nakatintaqla naq taataqla li waatin sa’eb’ li najtil na’ajej, ut yalb’ilaq aaq’e chirilb’aleb’ laa ajunkab’al chirix chik a’in, chalen anajwan ut chi junelik.
Amen.
 Rik’in naq li Qaawa’ xk’ut chiwu naq eb’ li xik’ neke’ilok we, aran sa’ Missouri jo’ ajwi’ sa’ li Estado a’in, wankeb’ wi’chik chinsik’b’al, ut rik’in naq nikine’xtaaqe chi maak’a’ arajb’al, ut maak’a’ yal ta jun xmuhaq malaj jun xb’onolaq lix tiikaleb’ ru chi moko li tiikilal rik’ineb’ sa’ xwaklesinkil li rahob’tesink sa’ inb’een; ut rik’in naq chixjunil lix yehomeb’ a’an wan chi k’ojob’anb’il sa’ li tik’ti’ li q’axal q’eq xb’onol, xink’oxla naq aajel ru ut xchaab’ilal inna’leb’ naq tin’elq chaq sa’ li na’ajej chiru jarub’aq kutan, re xkolb’al wix ut re xkolb’al rix li tenamit a’in.
Nawaj xyeeb’al reheb’ li ani wankeb’ re wik’in, naq xinkanab’ li k’a’ru we rik’ineb’ laj b’aanunel k’anjel ut laj tz’iib’ li te’xb’aanu chixjunil li k’anjel chi seeb’ ut chi tiik, ut te’ril rib’ naq taatojmanq chixjunil lin k’as sa’ tz’aqal xq’ehil, rik’in xk’ayinkil li eechej, malaj chi jalan chik chan ru, jo’ chanru taa’ajmanq ru, malaj jo’ chanru taaruhanq xb’aanunkil.
Naq tinwab’i naq ak numenaq chi tz’aqal li kaq-sut-iq’, tinsutq’iiq wi’chik eerik’in.
Ut chirix li arahilal li b’oqb’ilin chi nume’k wi’, chanchan yal ka’ch’in naq nawil, xb’aan naq a’ lix bkaqalihomeb’ ut lix josq’ileb’ li winq li k’aynaqin chixk’ulb’al chiru chixjunil lix kutan lin yu’am, ut moko nawb’il ta k’a’ru aj-e, ka’ajwi’ wi ck’ojob’anb’ilin chalen chaq rub’elaj lix k’ojlajik li ruchich’och’, choq’ re junaq chaab’il ajom, malaj junaq li ink’a’ us, a’ yaal jo’ teeraj xyeeb’al re.
Tz’ilomaq rix laa’ex eejunes.
Li Dios nanawok re chixjunil li k’a’aq re ru a’in, ma chaab’il malaj ink’a’ us.
A’b’anan, a’ li chamal ha’ li k’aynaqin chi numxik wi’.
Chixjunil a’in chanchan naq ak we chi jo’kan xk’ulb’al; ut nawaj, jo’ laj Pablo, xnimankil inloq’al rik’in li drahilal; xb’aan naq toj sa’ li kutan a’in li Dios reheb’ lin yuwa’ kinixkol chaq chiru chixjunil, ut toj tinixkol chaq chalen anajwan, xb’aan naq k’ehomaq reetal, ut ilomaq, laa’in tinnumtaaq sa’ xb’eeneb’ chixjunileb’ li xik’ neke’ilok we, xb’aan naq li Qaawa’ Dios xyehok re.
Che’saho’q ut xch’ool chixjunileb’ laj santil paab’anel, ut q’axalaq xsahileb’ li raam; xb’aan naq lix aDios laj Israel a’an li Dios reheb’ a’an, ut a’an tixb’is jun tiikil eeqajunk choq’ reeqaj sa’ xb’een lix jolomeb’ chixjunileb’ laj rahob’tesihom reheb’.
Ut jo’kan wi’chik, chi yaal jo’ka’in naxye li Qaawa’: Li k’anjel re lin asantil ochoch, ut chixjunileb’ li k’anjel li kinxaqab’ choq’ eere, toj chiwanq chi b’aanumank ut miraqe’; ut chinimanq lix byalb’al eeq’e, ut lee kanajik chi k’anjelak, ut lee kuyum, ut lee k’anjel; ut maamin taasachq cheru lee q’ajkamunkil, chan li Qaawa’ reheb’ li Teepal.
Ut wi cnekexrahob’tesiheb’, chi jo’kan ke’xrahob’tesiheb’ li profeet ut eb’ li tiikil winq li ke’wan chaq xb’een wa cheru.
Xb’aan chixjunil a’in wan jun q’ajkamunk sa’ choxa.
Ut jo’kan wi’chik, nink’e eere jun aatin chirix li akub’iha’ choq’ reheb’ lee bkamenaq.
Chi yaal, jo’ka’in naxye li Qaawa’ chirixeb’ lee kamenaq: Naq junaq eere anakub’e xha’ choq’ reheb’ lee kamenaq, chiwanq jun aj btz’iib’anel esil, ut chiwanq choq’ aj ilol nawom chirix lee kub’iha’; chi’ab’inq rik’in lix xik, re taaruuq chixch’olob’ankil xyaalal chi tz’aqal yaal, chan li Qaawa’; Re naq sa’ chixjunil li tz’iib’ank esil eeb’aan taaruuq naq atz’iib’anb’ilaq resil sa’ choxa; yalaq k’a’ru bteeb’ak’ sa’ ruchich’och’, taaruuq naq b’ak’b’ilaq sa’ choxa; yalaq k’a’ru teehit sa’ ruchich’och’, taaruuq naq hitb’ilaq sa’ choxa; Xb’aan naq laa’in ok we achixk’ojob’ankil wi’chik naab’al li k’a’aq re ru sa’ li ruchich’och’, chirix li btijonelil, chan li Qaawa’ reheb’ li Teepal.
Ut jo’kan wi’chik, chiwanq chixjunil li atz’iib’anb’il esil chi tustu, re naq k’eeb’ilaq sa’ xhuhil lin santil ochoch, re taak’uulamanq chi jultikanb’il, chiru li junjunq tasal tenamit, chan li Qaawa’ reheb’ li Teepal.
Tinye re chixjunileb’ laj santil paab’anel, naq kiwaj raj chi q’axal anchal li wajom, naq texwaatina raj chalen sa’ li xaqarib’aal chirix li na’leb’ re li kub’iha’ choq’ reheb’ li kamenaq sa’ li hilob’aal kutan li taachalq.
A’b’anan rik’in naq moko naruhan ta chiwu xb’aanunkil, tintz’iib’a chi jo’q’ehaq li raatin li Qaawa’ chirix li na’leb’ a’an, ut tintaqla eerik’in jo’ taqlanb’il hu, rochb’een ajwi’ naab’al chik li k’a’aq re ru.
Ninchoy anajwan lin hu sa’ li kutan a’in, sa’ xk’ab’a’ naq maak’a’ chik li hoonal, xb’aan naq aj aj ru laj xik’ ilonel, ut jo’ kixye li Kolonel, chalk re li aawa’b’ej re li ruchich’och’ a’in, a’b’an maak’a’ rajom wik’in.
K’ehomaq reetal, lin tij chiru li Dios a’an naq chejunilex texkole’q.
Ut nink’e arin lin k’ab’a’ jo’ lee moos chiru li Qaawa’, li profeet ut aaj ilol na’leb’ re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan.Jose Smith.
 Jo’ xinye eere sa’ lin tz’iib’anb’il hu rub’elaj naq kin’el chaq sa’ lin na’aj, naq tintz’iib’aq eerik’in chi jo’q’ehaq ut tink’e aatin eere chirix k’iila paay chi na’leb’, anajwan nin’ok wi’chik sa’ li na’leb’ chirix li akub’iha’ choq’ reheb’ li kamenaq, xb’aan naq li na’leb’ a’an chanchan nakana sa’ lin k’a’uxl, ut naxch’ik rib’ sa’ lin ch’ool chi q’axal kaw chalen chaq naq taaqenb’ilin xb’aaneb’ li xik’ neke’ilok we.
Xintz’iib’a junjunq li aatin li k’utb’esinb’il chirix laj tz’iib’anel esil.
Wan junjunq chik li na’leb’ wilom chirix li na’leb’ a’in, li nink’ut xyaalal anajwan.
A’an naq ch’olob’anb’il sa’ li hu xintaqla junxil naq taawanq jun aj atz’iib’anel esil, li taawanq choq’ aj ilol nawom, ut taa’ab’inq rik’in xxik, re taaruuq chixtz’iib’ankil resil chi tz’aqal yaal chiru li Qaawa’.
Anajwan, chirix li na’leb’ a’in, ch’a’aj raj naq jun aj tz’iib’anel esil taawanq aran sa’ chixjunil hoonal, ut tixb’aanu chixjunil li k’anjel.
Re xtuqub’ankil li ch’a’ajkilal a’in, taaruuq taawanq jun aj tz’iib’anel esil sa’ li junjunq chi teep re li tenamit, li kawresinb’il chi us re xtz’iib’ankil li esil chi tz’aqal re ru, ut tz’aqal k’eeb’ilaq xch’ool ut ch’olch’ooq ru xna’leb’ sa’ xk’eeb’al resil chixjunil li na’uxman, ut chixk’ut xyaalal sa’ li esil naxtz’iib’a naq x’ilok rik’in li ru, ut x’ab’in rik’in lix xik, ut chixk’e reetalil li kutan, ut li k’ab’a’ej, ut xkomon chik li na’leb’, ut resil chixjunil li b’aanunb’il, ut chixye ajwi’ xk’ab’a’eb’ oxib’ li ani wankeb’ aran, wi wan ani aran, li te’ruuq yalaq jo’q’e chi b’oqe’k re xk’utb’al xyaalal a’an, re naq rik’in xtz’uumaleb’ re wiib’ malaj oxib’ chi aj ayehol nawom taaruuq chi xaqab’amank xyaalal li junjunq chi aatin.
Toja’ ut naq chiwanq jun jolomil aj tz’iib’anel esil, li taaruuq taaq’axtesimanq wi’ li jun ch’ol chik chi tz’iib’anb’il esil a’in, rochb’een li hu xe’xk’e wi’ xk’ab’a’eb’, li naxk’ut xyaalal naq yaal li esil xe’xtz’iib’a.
Toja’ ut naq li jolomil aj tz’iib’anel esil naru chixtz’iib’ankil li esil sa’ li jolomil hu re li iglees, rochb’een lix huhil li k’ab’a’ej ut chixjunileb’ laj yehol nawom li xe’wan aran, ut chiwanq ajwi’ li raatin a’an naq chi yaal naxpaab’ naq tz’aqal yaal a’in li yeeb’il, ut li esil tz’iib’anb’il, xb’aan naq naxnaw chan ru lix na’leb’eb’ ut lix xaqab’ankileb’ li winq a’an xb’aan li iglees.
Ut naq b’aanunb’il a’in sa’ li jolomil hu re li iglees, li esil tz’iib’anb’il juntaq’eetaq xsantilal, ut tixsume ru li k’ojob’anb’il k’anjel chi juntaq’eet chanchan naq kiril raj rik’in li ru ut kirab’i raj rik’in xxik, ut kixtz’iib’a raj resil a’an sa’ li jolomil hu re li iglees.
Maare teek’oxla naq numtajenaq elajinb’il li tuqub’ank a’in; a’b’anan inyehaq eere naq a’an ka’ajwi’ re xsumenkil ru li rajom li Dios, rik’in wank sa’ xyaalal rik’in li k’ojob’anb’il k’anjel ut li kawresink li kixk’ojob’ ut kixkawresi li Qaawa’ chalen chaq rub’elaj lix k’ojlajik li ruchich’och’, choq’ re lix akolb’aleb’ li kamenaq li te’kamq chi maak’a’eb’ bxnawom chirix li evangelio.
Ut jo’kan wi’chik, nawaj naq taajultiko’q eere naq laj Jwan aj K’utb’esinel yoo chaq chixk’oxlankil tz’aqal li na’leb’ ajwi’ a’in chirixeb’ li kamenaq, naq kixch’olob’, jo’ teetaw chi tz’iib’anb’il resil sa’ Apokalipsis :—Ut kiwileb’ li kamenaq, jo’ kok’ jo’ ninq, chi xaqliik chiru li Dios; ut ke’tehe’ li hu; ut jun chik li hu kitehe’, a’an xhuhil li yu’am; ut eb’ li kamenaq ke’raqe’ aatin chirixeb’ rik’in li k’a’aq re ru kiwan chi tz’iib’anb’il sa’eb’ li hu, jo’ chanru lix k’anjeleb’.
Teek’e reetal sa’ li aatin a’in li tz’iib’anb’il naq ke’tehe’ li hu; ut jun chik li hu kitehe’, a’an axhuhil li yu’am; a’ut eb’ li kamenaq ke’raqe’ aatin chirixeb’ rik’in li k’a’aq re ru kiwan chi tz’iib’anb’il sa’eb’ li hu, jo’ chanru lix k’anjeleb’; jo’kan naq eb’ li hu li yeeb’ileb’ resil, tento naq a’aneb’ li hu tz’iib’anb’il wi’ resil lix k’anjeleb’, ut na’aatinak chirixeb’ li besil li tz’iib’anb’ileb’ sa’ li ruchich’och’.
Ut li hu li kiwan choq’ xhuhil li yu’am, a’an li esil li tz’iib’anb’il sa’ choxa; li jun raqal chi na’leb’ naxk’am rib’ chi tz’aqal rik’in li tzol’leb’ li taqlanb’ilex wi’ sa’ li k’utb’esinb’il na’leb’ li wan sa’ li hu kintz’iib’a eerik’in rub’elaj naq xin’el chaq sa’ lin na’aj—naq sa’ chixjunil li tz’iib’ank esil eeb’aan, tz’iib’anb’ilaq resil sa’ choxa.
Anajwan, lix yaalalil li k’ojob’anb’il k’anjel a’in, a’an ajwi’ lix awankil li tijonelil, xb’aan lix k’utb’esihom li Jesukristo, sa’ li k’eeb’il wi’ naq yalaq k’a’ru bnekeb’ak’ sa’ ruchich’och’ b’ak’b’ilaq sa’ choxa, ut yalaq k’a’ru nekehit sa’ ruchich’och’ hitb’ilaq sa’ choxa.
Malaj sa’ jalan chik aatin, re rilb’al chi jalan chik lix jaltesinkil ru, yalaq k’a’ru neketz’iib’a resil sa’ ruchich’och’ tz’iib’anb’ilaq resil sa’ choxa, ut yalaq k’a’ru ink’a’ neketz’iib’a resil sa’ ruchich’och’ ink’a’ tz’iib’anb’ilaq resil sa’ choxa; xb’aan naq rik’ineb’ chaq li hu te’raqe’q aatin chirixeb’ lee kamenaq, jo’ chanru tz’aqal lix k’anjeleb’, maak’a’ naxye ma b’aanunb’il li ck’ojob’anb’il k’anjel xb’aaneb’ xjuneseb’ a’an, malaj xb’aan li ani wan chi aj b’aanunel choq’ reheb’, jo’ chanru li k’ojob’anb’il k’anjel li kixkawresi li Dios choq’ re lix dkolb’aleb’ chalen chaq rub’elaj lix k’ojlajik li ruchich’och’, jo’ chanru li tz’iib’anb’il esil li ke’xtz’iib’a chirixeb’ lix kamenaq.
Maare wankeb’ li te’k’oxlanq re naq q’axal kawil ch’oolejil li tzol’leb’ noko’aatinak wi’—jun li wankilal li natz’iib’ank esil malaj nab’ak’ok sa’ ruchich’och’ ut nab’ak’ok sa’ choxa.
A’b’anan chiru li jar q’ehil wanjenaq wi’ li ruchich’och’, yalaq jo’q’e naq li Qaawa’ kixk’e jun axk’ojlajik li tijonelil re junaq winq rik’in tz’aqal li k’utb’esink, malaj re jun ch’uutaqeb’ li winq, junelik nak’eeman li wankilal a’in.
Chi jo’kan, yalaq k’a’ru ke’xb’aanu li winq a’an chi bk’eeb’ileb’ xwankil, sa’ lix k’ab’a’ li Qaawa’, ut ke’xb’aanu chi tz’aqal ut chi tiik, ut ke’xtz’iib’a resil a’an chi tz’aqal re ru ut chi tiik, ki’ok choq’ chaq’rab’ sa’ ruchich’och’ ut sa’ choxa, ut ink’a’ kiru chi sachmank xwankil, jo’ chanru li aatin taqlanb’il xb’aan li nimla cJehova.
A’in jun yehom paab’ajel.
Ani naru chi ab’ink re?
Ut jo’kan wi’chik, re xk’utb’al li wanjenaq junxil, Mateo :, : Ut ninye ajwi’ aawe, Naq laa’at aj Pedro, ut sa’ xb’een li saqoonaq a’in tinkab’la lin iglees; ut li rokeb’aal xb’alb’a ink’a’ taanumtaaq sa’ xb’een.
Ut tink’e aawe lix laawil li awa’b’ejihom re choxa; ut yalaq k’a’ru taab’ak’ sa’ ruchich’och’ b’ak’b’ilaq sa’ choxa; ut yalaq k’a’ru taahit sa’ ruchich’och’ hitb’ilaq sa’ choxa.
Anajwan li muqmuukil na’leb’ li nim ut xnimal ru chirix chixjunil li yeeb’il arin, ut li chaab’ilal q’axal taqenaq chirix chixjunil li na’leb’ li wan chiqu, a’an ajwi’ naq taak’ule’q li wankilal re li Santil Tijonelil.
Xb’aan naq re li ani k’eeb’il wi’ li alaaw a’in, maak’a’ ch’a’aj chiru re tixtaw xnawom chirix li k’a’ru re lix bkolb’aleb’ li ralal xk’ajoleb’ li winq, choq’ reheb’ ajwi’ li kamenaq jo’ choq’ reheb’ li yo’yookeb’.
Rik’in a’in wan li aloq’alil ut li bnimank-u, ut li ckole’k chiru li kamk ut li junelik yu’am—Li k’ojob’anb’il k’anjel re li kub’iha’ rik’in ha’, naq dte’sub’e’q chi sa’ re xsumenkil ru li k’a’ru chanchan li kamenaq, re naq li jun raqal chi na’leb’ tixk’am rib’ rik’in li jun chik; li kub’siik sa’ li ha’ ut elk chaq sa’ li ha’ wan chi chanchan lix waklijik li kamenaq chi yo’yo naq na’el chaq sa’ xmuqleb’aal; chi jo’kan, li k’ojob’anb’il k’anjel a’in kik’ojob’aman re taawanq sa’ komonil rik’in li k’ojob’anb’il k’anjel re li kub’iha’ choq’ reheb’ li kamenaq, rik’in naq wan chi chanchan li kamenaq.
Xb’aan a’in, li akub’sib’aal ha’ kik’ojob’aman re taawanq bchanchan li muqleb’aal kamenaq, ut kitaqlaman naq taawanq sa’ jun na’ajej rub’el b’ar k’aynaqeb’ wi’ chi ch’utlaak li yo’yookeb’, re xk’utb’al xyaalal li yo’yo ut li kamenaq, re naq chixjunil li k’a’aq re ru taawanq k’a’ru li chanchan wi’, ut re te’wanq chi junajeb’ ru li jun rik’in li jun chik—li k’a’ru re li ruchich’och’ sa’ xyaalal rik’in li k’a’ru re choxa, jo’ kixch’olob’ laj Pablo,  Korintios :, , ut : A’b’anan moko kiwan ta xb’een wa li k’a’ru re musiq’ej, li k’a’ru b’an re li tz’ejwalej; ut moqon li k’a’ru re li musiq’ej.
Li xb’een winq re li ch’och’, ruchich’och’il winq; li xkab’ winq a’an li Qaawa’ chalenaq chaq sa’ choxa.
Jo’ chanru li k’a’ru re ch’och’, chi jo’kan naq wankeb’ li ani re ch’och’; ut jo’ chanru li k’a’ru re choxa, chi jo’kan naq wankeb’ li ani re choxa.
Ut jo’ chanru li tz’iib’anb’il esil sa’ li ruchich’och’, chirixeb’ lee kamenaq, li tz’iib’anb’il chi tz’aqal, jo’kan ajwi’ wan li esil tz’iib’anb’il sa’ choxa.
A’in ut li wankilal re atz’apok ut b’ak’ok, ut jo’ jun xyaalalil li aatin, lix blaawil li awa’b’ejihom, li wan wi’ xlaawil li cnawom.
Ut anajwan, ex was wiitz’in winq ut ixq q’axal raarookex inb’aan, inyehaq chi ch’olch’o eere naq a’aneb’ a’in jar raqal chi na’leb’ chirixeb’ li kamenaq ut eb’ li yo’yo li ink’a’ naru nume’k yal chi seeb’ sa’ xb’een, chirix li qakolb’al.
Xb’aan naq lix akolb’aleb’ a’an na’ajman ut aajel ru choq’ re li qakolb’al laa’o, jo’ naxye laj Pablo chirixeb’ li yuwa’b’ej—naq eb’ a’an chi maa’aniho laa’o ink’a’ te’ruuq chi btz’aqlok ru—chi moko laa’o chi maa’aniheb’ li qakamenaq nokoru chi tz’aqlok qu.
Ut anajwan, chirix li kub’iha’ choq’ reheb’ li kamenaq, tink’e eere jun chik li raatin laj Pablo,  Korintios :: Wi ta ink’a’ jo’kan, k’a’ raj ru te’xb’aanu li ani neke’kub’siik xha’ choq’ reheb’ li kamenaq, wi tiik ink’a’ te’wakliiq li kamenaq?
K’a’ put naq neke’kub’siik xha’ choq’ reheb’ li kamenaq?
Ut jo’kan wi’chik, rochb’een li aatin a’in tink’e eere jun aatin yeeb’il xb’aan jun reheb’ li profeet, li kiwan li rilob’aal chi k’eek’o sa’ lix ak’ojob’ankil wi’chik li tijonelil, li loq’alil li taak’utb’esimanq sa’ roso’jikeb’ li kutan, ut q’axal wi’chik k’eek’o sa’ li jun chi na’leb’ li q’axal nim xloq’al re chixjunil li na’leb’ li wan sa’ li evangelio li junelik nakana, a’an ajwi’ li kub’iha’ choq’ reheb’ li kamenaq; xb’aan naq laj Malakias naxye, sa’ lix raqikil ch’ol, li raqal  ut : K’ehomaq reetal, tintaqla eere laj bElias li profeet rub’elaj xchalik li xnimal ru ut xuwajel xkutan li Qaawa’: Ut a’an tixsutq’isi lix ch’ooleb’ li yuwa’b’ej rik’ineb’ li alal k’ajolb’ej, ut lix ch’ooleb’ li alal k’ajolb’ej rik’ineb’ lix yuwa’eb’, maare anchal tink’ulunq ut tinsak’ li ruchich’och’ rik’in jun li majewank.
Kiru raj naq kink’e raj xjaltesinkil ru li aatin chi aq’axal ch’olch’o wi’chik chiru a’in, a’ut tz’aqal xsaqenkil ru jo’ chanru naq wan choq’ re li na’ajman chiwu.
Tz’aqalo rik’in xnawb’al, sa’ li na’leb’ a’in, naq taasak’e’q li ruchich’och’ rik’in jun li majewank wi maak’a’ junaq paay chi junajinel bb’ak’leb’ li te’junajiiq wi’ li yuwa’b’ej ut li alal k’ajolb’ej, chirix junaq paay chi na’leb’—ut k’ehomaq reetal, k’a’ru li na’leb’ a’an?
A’an li ckub’iha’ choq’ reheb’ li kamenaq.
Xb’aan naq laa’o chi maa’aniheb’ a’an ink’a’ naru chi tz’aqlok qu; chi moko neke’ru chi tz’aqlok ruheb’ a’an chi maa’aniho laa’o.
Chi moko neke’ru eb’ a’an chi moko laa’o chi tz’aqlok qu chi maa’aniheb’ li ani xe’kam ajwi’ sa’ li evangelio; xb’aan naq aajel ru sa’ xtikib’ankil lix dk’ojlajik lix tz’aqalil ru li kutan, a’ li jun k’ojlajik li yoo wi’ xtikib’ankil anajwan, naq taa’uxmanq ut taak’utb’esimanq jun li junajil li tz’aqal ut choyb’il, ut jun xjunajinkil li jar k’ojlajik, ut li jar laaw, ut li jar wankilal, ut li jar loq’alil, chalen chaq xkutankil laj Adan toj reetal ajwi’ li kutan a’in.
Ut moko ka’aj ta wi’ a’in, jo’kan ajwi’ li k’a’aq re ru li maajun wa k’utb’esinb’il chalen chaq sa’ exk’ojlajik li ruchich’och’, li k’uulanb’il chaq chi muqmu chiruheb’ li ninqeb’ xna’leb’ ut li seeb’eb’ chi na’leb’ank, taak’utb’esimanq chiruheb’ li fk’uula’al ut li neke’tu’uk sa’ a’in, li jun k’ojlajik re lix tz’aqalil ru li kutan.
Anajwan, k’a’ru naqab’i sa’ li evangelio li xqak’ul?
Jun xyaab’ xkux li sahil ch’oolejil!
Jun xyaab’ kuxej aj uxtaan chalenaq chaq sa’ choxa; ut jun xyaab’ xkux li ayaal elenaq chaq sa’ li ch’och’; sahil esilal choq’ reheb’ li kamenaq; jun xyaab’ xkux li sahil ch’oolejil choq’ reheb’ li yo’yo ut eb’ li kamenaq; sahil besilal re nimla sahil ch’oolejil.
K’a’jo’ xch’ina-usal chaq chiruheb’ li tzuul li croqeb’ li ani nake’k’amok re li sahil esilal re li k’a’aq re ru chaab’il, ut neke’xye re Sion: K’e reetal, laa Dios na’awa’b’ejin!
Jo’ chanru li dk’ajob’ aran Karmelo, chi jo’kan li nawom re li Dios taakub’eeq sa’ xb’eeneb’!
Ut jo’kan wi’chik, k’a’ru naqab’i?
Sahil esilal chalen chaq aKumorah!
Laj bMoroni, jun anjel chalenaq chaq sa’ choxa, li naxch’olob’ lix tz’aqlojikeb’ ru li profeet—li chu li taak’utb’esimanq.
Jun xyaab’ xkux li Qaawa’ sa’ li yamyookil ch’och’ re dFayette, Condado Seneca, li kixch’olob’ resil li oxib’ chi aj yehol nawom li ete’xch’olob’ xyaalal li hu!
Lix yaab’ xkux laj fMiguel chire li nima’ Susquehanna, naq kixtz’il rix laj tza naq kixk’ut rib’ jo’ jun anjel re gsaqen!
Lix yaab’ xkux laj hPedro, laj Santiago, ut laj Jwan sa’ li yamyookil ch’och’ sa’ xyanq Harmony, Condado Susquehanna, rik’in Colesville, Condado Broome, wan wi’ li nima’ Susquehanna, li ke’xch’olob’ rib’ naq neke’k’amok re lix ilaawil li awa’b’ejihom, ut xlaawil lix k’ojlajik lix tz’aqalil ru li kutan!
Ut jo’kan wi’chik, lix yaab’ xkux li Dios sa’ li rochoch li tiixil ayuwa’b’ej Whitmer sa’ Fayette, Condado Seneca, ut sa’ naab’al q’ehil, ut sa’ jar paay chi na’ajej chiru chixjunil lix b’eenikeb’ ut lix rahilaleb’ li Iglees a’in re li Jesukristo reheb’ laj Santil Paab’anel sa’ Roso’jikeb’ li Kutan!
Ut lix yaab’ xkux laj Miguel, li taqenaqil anjel; lix yaab’ xkux laj bGabriel, ut laj cRafael, ut jalaneb’ chik li danjel, chalen chaq laj Miguel malaj laj eAdan toj reetal li kutan a’in, chixjunileb’ li yookeb’ wi’ chixch’olob’ankil lix fk’ojlajikeb’, lix k’ulub’eb’, lix laaweb’, lix nimankileb’ ru, lix taqenaqileb’ ut lix loq’aleb’, ut lix wankil lix tijonelileb’; ut chixk’eeb’al chi junjunqil li raqal, chi gjunjunqil li na’leb’, b’ab’ay arin ut b’ab’ay aran; ut chixk’eeb’al xk’ojob’ankil li qach’ool rik’in xch’olob’ankil resil li k’a’ru toj chalel, ut chixk’ojob’ankil li hqayo’onihom!
Ex was wiitz’in, ma ink’a’ tooxik chi uub’ej sa’ xnimal ru li k’anjel a’in?
Chi uub’ej chexxik, ink’a’ chi ixej.
Kawaq eech’ool, ex was wiitz’in, ut chi uub’ej, chi uub’ej toj sa’ li q’axok-u!
Chisaho’q lee ch’ool, ut q’axal sahaq chiwanq.
Chi’ok li ruchich’och’ chi ab’ichank.
Eb’ li kamenaq che’xb’icha anchal li b’ich re xnimankil ru chi junelik li Rey bEmmanuel, li kixk’ojob’ chaq, rub’elaj naq kiwan li ruchich’och’, li k’a’ru tooruhanq wi’ cchixtojb’aleb’ chaq rix sa’ lix dtz’alameb’, xb’aan naq eb’ li preex te’ach’ab’aaq.
Che’xjap re li atzuul xb’aan xsahileb’ xch’ool, ut chejunilex ru taq’a, japomaq eere chi kaw xyaab’ eekux, ut chejunilex palaw ut chaqi ch’och’ yehomaq resil li sachb’a-ch’oolejil re lee Junelikil Rey!
Ut laa’ex nima’, ut roq ha’, ut kok’ ru’uj ha’, chexnume’q taq’a rik’in sahil ch’oolejil.
Eb’ li k’iche’ ut chixjunileb’ lix toonal li che’ sa’eb’ li ch’och’ che’xnima ru li Qaawa’; ut ex kawil bpek chexyaab’aq xb’aan xsahil eech’ool!
Ut li saq’e, li po, ut eb’ lix cchahimil li eq’la che’b’ichanq sa’ junajil, ut chixjunileb’ li ralal li Dios che’xjap re xb’aan xsahileb’ xch’ool!
Ut eb’ li yo’ob’tesihom re junelik che’xch’olob’ resil lix k’ab’a’ chi junelik q’e kutan!
Ut jo’kan wi’chik ninye, k’a’jo’ xnimal lix loq’al li xyaab’ kuxej naqab’i chalen chaq sa’ choxa, li naxch’olob’ sa’ li qaxik li loq’alil, ut li kolb’a-ib’, ut li nimank-u, ut li dkole’k chiru li kamk, ut li ejunelik yu’am; li awa’b’ejil, li taqlanelil, ut li wankilal!
K’ehomaq reetal, lix nimal ru axkutan li Qaawa’ taanach’oq chaq, ut ani naru bchixkuyb’al xkutankil lix k’ulunik, ut ani taaruuq taawanq chi xaqxo naq taak’utunq chaq?
Xb’aan naq a’an chanchan lix cxam laj k’uub’anel ch’iich’, ut chanchan xxab’on laj puch’unel; ut a’an taak’ojlaaq jo’ daj k’uub’ahom ut aj saqob’resihom ru li plaat, ut tixsaqob’resiheb’ ru li ralal laj eLevi, ut taarisi chaq xtz’ajnileb’ chanchan oor ut plaat, re naq taaruuq te’xq’axtesi re li Qaawa’ jun fmayej sa’ tiikilal.
Laa’o ut, jo’ iglees ut jo’ tenamit, ut jo’ aj Santil Paab’anel sa’ Roso’jikeb’ li Kutan, chiqamayeja chiru li Qaawa’ jun mayej sa’ tiikilal; ut chiqaq’axtesi sa’ lix santil ochoch, naq ak choyb’il, jun li hu tz’iib’anb’ilaq wi’ gresileb’ li qakamenaq, li tz’aqalaq xchaab’ilal re anchal xk’ulub’ankil.
Ex was wiitz’in, wan naab’al li k’a’aq re ru toj tinye eere chirix li na’leb’ a’in; a’b’anan tinchoyoq sa’ li hoonal a’in, ut tin’ok wi’chik sa’ li na’leb’ a’an sa’ junaq chik kutan.
Jo’ junelik, laa’in lee moos tuulan xch’ool, ut laj rahol eere li ink’a’ naxjal rib’.Jose Smith.
 Wankeb’ wiib’ paay li ani wankeb’ sa’ achoxa, a’aneb’ a’in: Eb’ li banjel, a’aneb’ li ani cwaklijenaqeb’ chi yo’yo, wankeb’ xxaqalileb’ tib’ ut b’aq okenaq— Qayehaq, li Jesus kixye: Ch’e’omaqin ut ilomaq, xb’aan naq jun li musiq’ej maak’a’ axtib’el ut xb’aqel, jo’ nekeril we laa’in.
Xkab’: lix amusiq’eb’ li btiikil winq li tz’aqob’resinb’ileb’ ru, eb’ li ani moko waklijenaqeb’ ta chi yo’yo, a’ut neke’reechani chi juntaq’eet li loq’alil.
Naq nachal jun aj k’amol esil chixyeeb’al naq wan rik’in jun esil chalenaq chaq rik’in li Dios, yeechi’i laa wuq’ ut patz’ re naq tixchap aawuq’.
Wi anjel a’an, tixb’aanu, ut taaweek’a li ruq’.
Wi a’an xmusiq’ jun tiikil winq li tz’aqob’resinb’il ru, taachalq sa’ lix loq’alil, xb’aan naq ka’ajwi’ chi jo’kan naru chi k’utmank— Patz’ re naq tixchap aawuq’, a’b’anan ink’a’ taa’eek’anq, xb’aan naq moko naxk’am ta rib’ rik’in lix k’anjelil li choxa naq jun tiikil winq taab’alaq’iq; a’b’an toj tixq’axtesi li esil naxk’am.
Wi a’an alaj tza jo’ jun anjel re saqen, naq nakapatz’ re naq tixchap aawuq’ tixyeechi’i li ruq’, ut maak’a’ taaweek’a; chi jo’kan taatz’il li rix.
A’aneb’ a’in oxib’ li ninqi laaw li nakatru wi’ chixnawb’al ma re li Dios junaq k’anjelahom.
 Sa’ eeb’een laa’ex, ex wech moosil, sa’ lix k’ab’a’ li Mesias anink’ojob’ li bTijonelil re laj Aaron, li nak’amok re li laaw re lix k’anjeleb’ li canjel, ut re li evangelio re djalb’a-k’a’uxlej, ut re li ekub’iha’ chi sub’b’il rub’el ha’ re risinkileb’ li maak; ut a’in maajo’q’e chik taa’isimanq chaq sa’ li ruchich’och’, toj reetal naq eb’ li fralal laj Levi te’xmayeja wi’chik jun mayej chiru li Qaawa’ sa’ gtiikilal.
 Naq atixk’ut rib’ li Kolonel taqil a’an jo’ chanru naq wan.
Taqil naq a’an bwinq jo’ laa’o.
Ut li komonil ajwi’ li wan sa qayanq arin taawanq sa’ qayanq aran, a’b’anan taawanq ajwi’ rochb’een li aloq’alil re junelik, a’ li loq’alil li maji’ naqak’ul anajwan.
Jwan :—Lix k’utunik li aYuwa’b’ej ut li bK’ajolb’ej, sa’ li jun raqal a’in, a’an naq cte’xk’ut rib’ sa’ li tz’ejwalej, ut li na’leb’ naq li Yuwa’b’ej ut li K’ajolb’ej dneke’wan sa’ xch’ool junaq winq, a’an najteril na’leb’ reheb’ li jar ch’uut chi paab’aal, ut moko yaal ta.
Re xsumenkil ru li patz’om—Ma ink’a’ ajlanb’il lix akutan li Dios, lix kutaneb’ li anjel, lix kutaneb’ li profeet, ut lix kutaneb’ li winq, a’ yaal jo’ chanru li ruchich’och’ li wankeb’ wi’?
Ninsume, Yaal ajwi’.
A’b’an maak’a’eb’ li aanjel li neke’k’anjelak sa’ li ruchich’och’ a’in, ka’ajeb’ wi’ li wanjenaqeb’ chi sa’ malaj li te’wanq chi sa’.
Eb’ li anjel ink’a’ neke’wan sa’ jun li ch’och’ jo’ li ruchich’och’ a’in; Neke’wan b’an chiru li Dios, sa’ jun t’oram chanchan jun apalaw re lem ut bxam, b’ar wi’ chixjunil li k’a’aq re ru wan chi k’utb’esinb’il choq’ re lix loq’aleb’ a’an, li wanjenaq, li wan, ut li toj taawanq, ut wankeb’ rajlal chiru li Qaawa’.
Li na’ajej wan wi’ li Dios a’an jun nimla aUrim ut Tumim.
Li aruchich’och’ a’in, naq taawanq chi santob’resinb’il ut chi maak’a’ xkamik, taa’ok chanchan jun lem pek, ut a’anaq jun Urim ut Tumim choq’ reheb’ li ani te’wanq aran, xb’aan li k’utb’esinb’ilaq wi’ chixjunil li k’a’aq re ru chirix junaq awa’b’ejihom kub’enaq wi’chik xwankil, malaj chixjunileb’ li awa’b’ejihom li kub’enaqeb’ wi’chik xk’anjelil, chiruheb’ chixjunil li ani neke’wan sa’ xb’een, ut li ruchich’och’ a’in a’anaq re li Kristo.
Toja’ ut naq li saqi pek li yeeb’il resil sa’ Apokalipsis : taa’ok choq’ Urim ut Tumim choq’ re li junjunq li ani taak’uluq re, xb’aan li taak’ehe’q wi’ chi nawmank li k’a’aq re ru chirix li jun k’anjelil chi awa’b’ejihom li taqenaq wi’chik xwankil; Ut jun asaqi pek nak’eeman re li junjunq reheb’ li neke’ok sa’ li choxahil awa’b’ejihom, sa’ li tz’iib’anb’il wi’ jun li ak’ bk’ab’a’ej, li maajun winq nanawok re, ka’ajwi’ li ani xk’uluk re.
Li ak’ k’ab’a’ej, a’an li laawil aatin.
Ninch’olob’ jo’ profeet, sa’ lix k’ab’a’ li Qaawa’ Dios, naq lix tiklajik li ach’a’ajkilal li taawanq wi’ naab’al li hoyok kik’ rub’elaj lix k’ulunik li Ralal li Winq taawanq sa’ bCarolina del Sur.
Taawakliiq tana’ xb’aan li ch’a’ajkilal chirix li loq’b’il moosil.
A’in kixch’olob’ chiwu jun xyaab’ kuxej naq yookin chaq chi tijok chi anchal inch’ool chirix li na’leb’ a’an, sa’  xb’e li po Diciembre, .
Sa’ jun kutan yookin chaq chi tijok chi k’a’jo’ x’anchalil inch’ool re xnawb’al xq’ehil lix ak’ulunik li Ralal li Winq, ut kiwab’i jun xyaab’ kuxej chixyeeb’al a’in: At walal Jose, wi taawanq aayu’am toj reetal naq oob’ ro’k’aal chihab’ aayu’am, taawil li rilob’aal li Ralal li Winq; jo’kan ut, chitz’aqloq a’in choq’ aawe, ut minaach’i’ch’i’i chik chirix li na’leb’ a’in.
Kinkana chi jo’kan, chi ink’a’ naru tinnaw ma na’aatinak li k’ulunik a’in chirix lix tiklajik li jun mil chihab’, malaj junaq xk’utunik rub’elaj a’an, malaj ut ma tinkamq ut chi jo’kan tinwil li rilob’aal.
Nink’oxla naq lix k’ulunik li Ralal li Winq moko taawanq ta rub’elaj chaq li kutan a’an.
Yalaq tasal li awankilal chi k’oxlak li naqataw xk’ulb’al sa’ li yu’am a’in, taawakliiq a’an qochb’een sa’ li bwakliik chi yo’yo.
Ut wi ani junaq naxtaw naab’al chik lix anawom ut lix wankil chi k’oxlak sa’ li yu’am a’in xb’aan bxyalb’al xq’e ut xb’aan cab’ink chiru li chaq’rab’ chiru jalan chik, k’a’jo’ wi’chik li dchaab’ilal tixtaw chiru li jun sa’ li ruchich’och’ chalel.
Wan jun li achaq’rab’, li taqlanb’il chaq chi yeemank sa’ choxa chi ink’a’ naru xjalb’al, brub’elaj chaq lix k’ojlajik li ruchich’och’ a’in, li nak’eeman wi’ chixjunil li cosob’tesink— Ut naq naqak’ul junaq osob’tesink rik’in li Dios, a’an xb’aan ab’ink chiru li jun chaq’rab’ a’an li nak’eeman wi’.
Li aYuwa’b’ej wan jun bxxaqalil li tib’ ut b’aq okenaq, li naru nach’e’man jo’ chanru li re li winq; jo’kan ajwi’ li K’ajolb’ej; a’b’an li cSantil Musiq’ej maak’a’ xxaqalil re tib’ ut b’aq; musiq’ejil winq b’an a’an.
Wi ta ink’a’ jo’kan, li Santil Musiq’ej ink’a’ raj taaruuq chi hilank qik’in.
Junaq winq naru tixk’ul li aSantil Musiq’ej, ut naru taakub’eeq sa’ xb’een ut ink’a’ taakanaaq rik’in.
 Sa’ li achoxahil loq’alil wankeb’ oxib’ chi choxa malaj tasal; Ut re tixk’ul li aq’axal taqenaq, jun winq tento taa’ok sa’ li k’anjelil a’in re li tijonelil [a’ li bak’ ut junelikil sumwank re li sumlaak]; Ut wi ink’a’ naxb’aanu, ink’a’ naru chixk’ulb’al.
Naru na’ok sa’ li jun chik, a’b’anan a’an xraqik lix awa’b’ejihom; ink’a’ naru nawan axk’iijik.
( Mayo, ) Li aprofeetil aatin q’axal wi’chik xaqxo, naraj naxye naq naxnaw junaq winq naq a’an btz’apb’il choq’ re li cjunelik yu’am, xb’aan li k’utb’esink ut li musiq’ej re profeetil aatin, xb’aan lix wankil li Santil Tijonelil.
Ink’a’ naru naq ataakole’q junaq winq chi bmaak’a’ xnawom.
Maak’a’ wan chi maak’a’ okenaq chaq.
Chixjunil li amusiq’ej wan k’a’ru okenaq wi’, a’b’anan q’axal chaab’il wi’chik, malaj saq wi’chik ru, ut ka’ajwi’ naru chi tz’ile’k rix xb’aan li bxnaq’ uhej li q’axal saq wi’chik ru.
Ink’a’ naru naqil; a’b’anan naq taasaqob’resiiq ru li qaxaqalil taqil naq wan k’a’ru okenaq chaq chixjunil.
 Laa’o naqapaab’ naq eb’ li ajolomil tenamit k’ojob’anb’ileb’ xb’aan li Dios choq’ re lix chaab’ilaleb’ li winq; ut naq a’an narileb’ li winq chi bteneb’anb’il sa’ lix b’aanuhomeb’ chirix, sa’ xyiib’ankil jo’ ajwi’ sa’ xk’anjelankil li chaq’rab’, choq’ re lix chaab’ilal ut lix kolb’al rix lix komonil li tenamit.
Naqapaab’ naq maajun jolomil tenamit naru nawan sa’ tuqtuukilal, ka’ajwi’ naq nayiib’aman ut nateneb’aman xpaab’ankil li jar chaq’rab’ li te’k’ehoq re li junjunq chi winq li wankilal chixb’aanunkil chi aach’ab’anb’il jo’ chanru li breek’ob’aal xch’ool, li wankilal chireechaninkil ut chixk’anjelankil li k’a’ru re, ut lix ckolb’al rix lix yu’am.
Naqapaab’ naq sa’ chixjunileb’ li jolomil tenamit tento te’wanq lix ataql ut lix k’anjenel li poopol re xk’anjelankil lix chaq’rab’il a’an; ut naq eb’ li ani te’k’anjelanq re li chaq’rab’ sa’ juntaq’eetalil ut sa’ tiikilal tento te’sik’e’q ut te’xaqab’aaq xwankil xb’aan lix yaab’ xkux li tenamit wi b’eresinb’il xb’aan li raatin li tenamit, malaj xb’aan li rajom laj awa’b’ejinel.
Naqapaab’ naq li paab’aal k’ojob’anb’il xb’aan li Dios, ut naq eb’ li winq wankeb’ chi teneb’anb’il chiru a’an, ut ka’ajwi’ chiru a’an, sa’ xk’anjelankil, wi lix na’leb’eb’ chirix li paab’aal ink’a’ naxk’ameb’ chixk’osb’al ru lix k’ulub’eb’ ut li rach’ab’ankileb’ li jun ch’ol chik, a’ut ink’a’ naqapaab’ naq junaq chaq’rab’ reheb’ li winq wan xwankil chi ok sa’ xyeeb’al chanru taa’uxq li apaab’ank re xb’ak’b’al lix ch’ooleb’ li winq, chi moko naru chixteneb’ankil chan ru taa’uxq li loq’onink xb’aan li tenamit malaj xb’aan li junjunq; naq laj k’anjenel re poopol tento tixram ru li maak a’b’anan maajo’q’e tixmin ru li ch’oolej; naq tixk’e sa’ tojb’a-maak li ani wan xmaak, a’ut maajo’q’e tixram li rach’ab’ankil li aamej.
Naqapaab’ naq chixjunileb’ li winq teneb’anb’ileb’ chixxaqab’ankil xwankil ut chixpaab’ankil lix jolomil li tenamit li wankeb’ wi’, wi kolb’ileb’ rix xb’aan lix chaq’rab’ li jolomil tenamit a’an sa’ xwankil li k’a’ru xk’ulub’eb’, li ak reheb’ ut li ink’a’ naru xmaq’b’al chiruheb’; ut naq li isink-ib’ ut li apo’resink ch’oolej moko xk’ulub’ ta choq’ re li junjunq chi aj tenamit li kolb’il rix chi jo’kan, ut tento taak’eemanq tojb’a-maak xb’aan a’an; ut naq chixjunileb’ li jolomil tenamit neke’ru chixyiib’ankil li jar chaq’rab’ li nak’oxlaman naq tixxaqab’ chi us lix chaab’ilal li tenamit; a’ut rik’in a’an tento ajwi’ te’xk’uula xloq’al li ach’ab’anb’il ch’oolej.
Naqapaab’ naq li junjunq chi winq tento taanimaaq ru sa’ li ropiis, eb’ laj taqlanel ut laj k’anjenel re poopol jo’ chanru xwankileb’, rik’in naq k’ojob’anb’ileb’ re xkolb’aleb’ rix li maak’a’eb’ xmaak ut xk’eeb’al tojb’a-maak sa’ xb’eeneb’ li wankeb’ xmaak; ut naq chixjunileb’ li winq tento raj te’roxloq’i ut te’xk’e xloq’al li achaq’rab’, xb’aan naq wi ta maak’a’ a’an, taawanq raj li poqlenk ut li nimla xiw ruuchil li tuqtuukilal ut li sahil wank; rik’in naq lix chaq’rab’eb’ li winq k’ojob’anb’ileb’ re ajwi’ xtusub’ankil li k’a’ru ajb’il xb’aan li junjunq ut xb’aaneb’ li tenamit, xb’aan li jun winq chiru li jun chik; ut lix chaq’rab’ li Dios k’eeb’il chaq sa’ choxa, re xteneb’ankil li na’ajman sa’ li k’a’ru re li musiq’ej, choq’ re li paab’aal ut li loq’onink, ut xkab’ichal a’in taawanq chi sumenb’il xb’aan li winq chiru laj yo’ob’tesihom re.
Naqapaab’ naq eb’ laj jolominel, eb’ li tenamit, ut eb’ li jolomil tenamit ak xk’ulub’eb’, ut teneb’anb’il sa’ xb’eeneb’, xyiib’ankil li chaq’rab’ re xkolb’al rix chixjunileb’ li ani wankeb’ sa’ li tenamit re taaruuq te’xk’anjela chi moko minb’il ta ru li k’a’ru paab’anb’il xb’aaneb’; a’b’anan ink’a’ naqapaab’ naq xk’ulub’ naq te’xmaq’ li usilal a’in chiru li ani wankeb’ sa’ li tenamit, chi moko chixramb’aleb’ ru sa’ li k’a’ru neke’xk’oxla, wi ilb’il ut oxloq’inb’il li chaq’rab’, ut wi sa’ lix k’oxlahomeb’ chirix li paab’aal ink’a’ neke’xk’e chi uxmank li isink-ib’, malaj li takchi’ink-ib’ sa’ muqmu.
Naqapaab’ naq wi nab’aanuman li maak tento ataak’eemanq tojb’a-maak jo’ chanru li maak li xb’aanuman; naq rik’in li kamsink, li pleetink tenamit, li maq’ok, li elq’ak, ut xq’etb’al lix tuqtuukilal li tenamit, chi yalaq chanru, tento naq k’eeb’ilaq tojb’a-maak a’ yaal jo’ chanru lix maa’usilal a’an, ut a’ yaal jo’ naxwaklesi li ink’a’ us sa’ xyanqeb’ li winq, xb’aan lix chaq’rab’ li jolomil tenamit a’an b’ar xb’aanuman wi’ li maak; ut re naq taawanq xtuqtuukilal ut xyaalalil li tenamit, tento raj naq chixjunileb’ li winq te’chalq chi uub’ej ut te’xb’aanu li naru chiruheb’ sa’ xk’amb’al li ani neke’q’etok re li chaab’il chaq’rab’ sa’ li tojb’a-maak.
Ink’a’ naqapaab’ naq tiik naq taajunajimanq lix wankilal li paab’aal rik’in lix jolomil li tenamit, sa’ li nawaklesiman wi’ li jun ch’utam chi paab’aal ut narame’ ru li jun chik sa’ li k’a’ru re li musiq’ej li kanab’anb’il chixb’aanunkil, ut ramb’il lix k’ulub’ raj li junjunq reheb’ lix komon, jo’ aj tenamit.
Naqapaab’ naq chixjunileb’ li jar ch’utam chi paab’aal neke’ru chixq’usb’aleb’ lix komoneb’ xb’aan li k’a’ru moko tuqtu ta neke’xb’aanu, jo’ chanru lix chaq’rab’il ut li k’a’ru teneb’anb’il sa’ li jar ch’utam a’an; wi li q’usuk a’an taawanq chirix lix wanjikeb’ ut lix wankileb’ choq’ komon; a’b’anan ink’a’ naqapaab’ naq junaq ch’utam chi paab’aal wan xwankil chi jitok reheb’ li winq re risinkil chiruheb’ li k’a’ru reheb’ malaj lix yu’ameb’, re xmaq’b’al chiruheb’ li k’a’ru re li ruchich’och’ a’in, chi moko re xk’eeb’al xrahil li yu’amej malaj li cha’alej reheb’, chi moko re xk’eeb’al yalaq k’a’ru chi rahob’tesink re li tz’ejwalej sa’ xb’eeneb’.
Ka’ajwi’ neke’ru achirisinkileb’ chaq sa’ lix ch’utameb’, ut xramb’al li komonil chiruheb’.
Naqapaab’ naq eb’ li winq tento te’sik’oq rik’in lix chaq’rab’il li poopol re taak’eemanq reeqaj li maak ut li rahilal neke’xk’ul, naq rahob’tesinb’il anihaq, malaj naq ramb’il lix k’ulub’ chirix li k’a’ru re, malaj li k’a’ru yeeb’il chirix, wi wan li chaq’rab’ li nakolok rix a’an; a’ut naqapaab’ naq chixjunileb’ li winq k’eeb’il xtiikilaleb’ sa’ xkolb’al rib’eb’, ut li ani raab’il xb’aaneb’, li k’a’ru reheb’, ut li jolomil tenamit, chiru li pleetik ut li rahob’tesink li moko jo’ ta li chaq’rab’ xb’aan yalaq ani sa’ li hoonal naq ajb’il ru, wi ink’a’ naru sa’ junpaat sik’ok rik’in li chaq’rab’ re taa’uxq li eeqajunk.
Naqapaab’ naq tiik ru axjultikankil li evangelio chiruheb’ li tenamit sa’ li ruchich’och’, ut xtijb’aleb’ li tiikeb’ xch’ool naq te’xkol rib’ chiru li po’jenaq sa’ li ruchich’och’; a’b’anan ink’a’ naqapaab’ naq tiik xb’aanunkil k’a’ruhaq rik’ineb’ li loq’b’il moos, chi moko xjultikankil li evangelio chiruheb’ chi moko xkub’sinkileb’ xha’ chi ink’a’ ajb’il ut patz’b’il xb’aaneb’ laj eechal reheb’, chi moko raatinankileb’ malaj xk’eeb’aleb’ xna’leb’ chi yal ta ka’ch’in re naq moko sa ta te’reek’a chirix lix wanjikeb’ sa’ li yu’am a’in, rik’in li taaruuq wi’ chi rahob’tesiik xyu’ameb’ li winq; naqapaab’ naq xb’aanunkil a’in moko naxk’am ta rib’ rik’in li chaq’rab’ ut moko tiik ta ru, ut naru naxrahob’tesi li tuqtuukilal wan wi’ yalaq jolomil tenamit li nakanab’ank reheb’ li winq chi wank sa’ li loq’b’il moosil.
 Sa’ li oxib’ xb’e li po Octubre, sa’ li chihab’ jun mil b’eleeb’ cient ut waqxaqlaju, kinwan sa’ lin warib’aal achixtz’ilb’al rix sa’ inch’ool eb’ li loq’laj hu; Ut chixk’oxlankil chirix li xnimal ru mayej re axtojb’al rix li maak li b’aanunb’il chaq xb’aan li Ralal li Dios, choq’ re bxtojb’al rix li ruchich’och’; Ut li xnimal ru ut sachb’a-ch’oolejil arahok k’eeb’il chaq chi k’utb’esimank xb’aan li Yuwa’b’ej ut li K’ajolb’ej sa’ lix k’ulunik laj bTojol-ix sa’ li ruchich’och’; Re naq rik’in lix atojb’al rix li maak kixb’aanu, ut rik’in bxpaab’ankil li jar raqal re li evangelio, te’ruuq chi kole’k li winq.
Naq toj yookin chi jo’kan, lin k’a’uxl kisutq’i rik’in lix tz’iib’ahom li apostol aj Pedro, reheb’ li anajter aj santil paab’anel li jek’inb’ileb’ chaq chi najt chiru bPonto, Galacia, Kapadocia, ut jalan chik li na’ajej re Asia, b’ar wi’ kijultikaman chaq li evangelio chirix lix kamik li Qaawa’ chiru krus.
Kinte li Santil Hu ut kiwil li rox ut xkaa ch’ol re li xb’een hu kixtz’iib’a laj Pedro, ut naq kiwil ru k’a’jo’ naq kitoch’e’ inch’ool, chi q’axal wi’chik chiru lin k’ulum chaq, rik’in li aatin a’in: “Xb’aan naq li Kristo ajwi’ kixk’ul rahilal jun sut choq’ reheb’ li maak, li tiik xch’ool choq’ reheb’ li moko tiikeb’ ta xch’ool, re taaruuq chiqak’amb’al rik’in li Dios, chi kamsinb’il sa’ li tz’ejwalej, a’ut k’eeb’il xyu’am xb’aan li Musiq’ej: “Rik’in li xko’o ajwi’ ut kijultikan aatin chiruheb’ li musiq’ej sa’ atz’alam; “Li jun sut ke’wan chaq chi q’etok aatin, naq junxil ki’oyb’enin xnajtil lix kuyum li Dios sa’ xkutankil laj Noe, naq yoo xkawresinkil li jukub’ kab’l, sa’ li moko k’iheb’ ta ke’kole’ wi’, yal waqxaqib’ ajwi’ li aamej xb’aan li ha’.” ( Pedro :–.)
“Xb’aan naq choq’ re li ajom a’in kijultikaman li evangelio chiruheb’ ajwi’ li ani kamenaqeb’, re naq taaraqmanq aatin chirixeb’ jo’ chanru li winq sa’ li tz’ejwalej, a’ut te’wanq xyu’am jo’ chanru li Dios sa’ li musiq’ej.” ( Pedro :.)
Naq kintz’il rix sa’ inch’ool li k’a’aq re ru a’in li atz’iib’anb’il, bkiteeli li rilob’aal lin nawom, ut lix Musiq’ li Qaawa’ ckihilan sa’ inb’een, ut kiwil lix teepaleb’ li dkamenaq, jo’ kok’ jo’ ninq.
Ut kiwan chi ch’utch’u sa’ jun li na’ajej jun teep maak’a’ rajlankil lix musiq’eb’ li atiikeb’ xch’ool, li btiikeb’ chaq chixpaab’ankil li yaal ch’olob’anb’il chirix li Jesus, naq ke’wan chaq sa’ li yu’am wan wi’ li kamk; Ut li ke’q’axtesink chaq amayej chanchan li nimla mayej re li Ralal li Dios, ut bke’xnumsi chaq li rahilal sa’ lix k’ab’a’ laj Tojol rixeb’.
Chixjunileb’ a’in ke’el chaq sa’ li yu’am wan wi’ li kamk, chi xaqxo axyo’onihomeb’ chirix jun bwakliik chi yo’yo sa’ loq’alil, xb’aan li crusilal li Dios dYuwa’b’ej ut li Jesukristo, li eRalal Junaj Chirib’il.
Kink’e reetal naq nujenaqeb’ rik’in asahil ch’oolejil ut xsahileb’ li raam, ut yookeb’ chi saho’k sa’ xch’ool sa’ komonil xb’aan naq ak xwulak xkutankil lix kolb’aleb’.
Eb’ a’an ch’utch’uukeb’ chaq chiroyb’eninkil lix chalik li Ralal li Dios sa’ li aruchich’och’ reheb’ li musiq’ej, re tixch’olob’ resil lix tojb’aleb’ rix chiru bxb’ak’leb’ li kamk.
Lix poqsileb’ li yoo chaq chi wark ataak’ojob’amanq wi’chik sa’ xxaqalil chi tz’aqal re ru, li bb’aqelej rik’in li b’aqelej, ut li ich’mulej ut li tib’elej chiru, li cmusiq’ej ut li tz’ejwalej te’junajiiq re naq maajo’q’e chik te’jachmanq ru, re naq te’xk’ul xtz’aqalil li dsahil ch’oolejil.
Naq li jun ch’uut a’in chi tenamit q’axal nim ke’oyb’enin ut ke’aatinak, ut yookeb’ chaq chi saho’k xch’ool rik’in lix hoonal lix tojb’aleb’ rix chiru li b’ak’leb’ ch’iich’ re li kamk, li Ralal li Dios kixk’ut rib’, ut kixch’olob’ resil li aach’ab’aak chiruheb’ li preex li tiikeb’ chaq chi paab’ank; Ut aran akixjultika chiruheb’ li bevangelio li junelik nakana, li tzol’leb’ chirix li wakliik chi yo’yo ut lix tojb’aleb’ rix li winq chiru li ct’ane’k, ut chiru xmaak li junjunq wi na’ux li djalb’a-k’a’uxlej.
A’b’anan rik’ineb’ alaj maak moko xwulak ta, ut sa’ xyanqeb’ li moko useb’ ta ut li moko jalb’ileb’ ta xk’a’uxl li bke’xmux chaq rib’ naq wankeb’ sa’ li tz’ejwalej, ink’a’ kitaqsiman lix yaab’ xkux; Chi moko ke’ril li ru laj po’resihom ch’oolej li ke’tz’eqtaanank re li yaal ke’xch’olob’ ut lix tijomeb’ li najter profeet, chi moko ke’ilok chiru li rilob’aal.
B’ar wankeb’ chaq a’in, ki’awa’b’ejin li aq’ojyin, a’b’an sa’ xyanqeb’ li tiikeb’ xch’ool kiwan li btuqtuukilal; Ut eb’ laj santil paab’anel ke’saho’ xch’ool rik’in lix atojb’aleb’ rix, ut ke’xb’as li bxb’een raq’eb’ ut ke’xk’ulub’a li Ralal li Dios jo’ aj Tojol rixeb’ ut aj Kolol reheb’ chiru li kamk ut lix cb’ak’leb’ ch’iich’ li xb’alb’a.
Ke’lemtz’un li rilob’aaleb’, ut lix alemtz’unkil ru li rilob’aal li Qaawa’ kihilan sa’ xb’eeneb’, ut bke’b’ichan re xnimankil ru lix santil k’ab’a’.
Kinkana chi sachso inch’ool, xb’aan naq tawb’il chaq ru inb’aan naq li Kolonel kixnumsi oxib’ chihab’ tana’ sa’ lix k’anjel sa’ xyanqeb’ laj Judio ut eb’ li wankeb’ sa’ lix junkab’al laj Israel, ut kixyal xq’e chixk’utb’al chiruheb’ li evangelio li junelik nakana, ut chixb’oqb’aleb’ sa’ li jalb’a-k’a’uxlej; A’b’anan, us ta kixb’aanu xninqal ru k’anjel, ut sachb’a-ch’oolej, ut kixch’olob’ li yaal, rik’in nimla awankilal ut chi k’eeb’il xwankil, yal moko k’iheb’ ta li ke’ab’in chiru lix yaab’ xkux, ut li ke’saho’ xch’ool chi wank chiru, ut li ke’xk’ul li kolb’a-ib’ sa’ ruq’.
A’b’anan lix k’anjel sa’ xyanqeb’ li ani kamenaqeb’ ka’ajwi’ ki’ux chiru axb’ab’ayil li hoonal li kiwan chirix lix kamik chiru krus ut rub’elaj lix waklijik chi yo’yo; Ut kinkana chixk’oxlankil li raatin laj Pedro—sa’ li kixye wi’ naq li Ralal li Dios kijultikan aatin chiruheb’ li musiq’ej sa’ tz’alam, li jun sut ke’wan chi q’etok aatin, naq junxil ki’oyb’enin xnajtil li royb’enihom li Dios sa’ xkutankil laj Noe—ut chan ru naq kiru chiru a’an jultikank aatin chiruheb’ li musiq’ej a’an ut xb’aanunkil li k’anjel li ki’ajman sa’ xyanqeb’ chiru xb’ab’ayil li hoonal a’an.
Ut naq yookin chi k’oxlak, kiteeli li wilob’aal, ut akik’ehe’ xyu’am lin nawom, ut kink’e reetal naq li Qaawa’ moko xko’o ta a’an sa’ xyanqeb’ laj maak ut laj q’etol aatin li ke’tz’eqtaanank chaq re li yaal, re xtzolb’aleb’; K’ehomaq b’an reetal, sa’ xyanqeb’ chaq li tiikeb’ xch’ool, kixk’uub’eb’ ru lix k’anjelanel ut kixxaqab’eb’ lix k’amol esil, chi tiqtookeb’ rik’in awankilal ut li wankil k’eeb’il reheb’, ut kixk’e xtaqlankileb’ re te’xik ut te’xk’am li saqen re li evangelio rik’ineb’ li wankeb’ chaq sa’ bq’ojyin, rik’ineb’ ajwi’ cchixjunil lix musiq’eb’ li winq; ut chi jo’kan kijultikaman li evangelio chiruheb’ li kamenaq.
Ut eb’ laj k’amol esil li sik’b’ileb’ ru xkoheb’ chixch’olob’ankil resil li ak’ulub’ajel kutan re li Qaawa’ ut chixch’olob’ankil li bach’ab’aak reheb’ li preex li b’ak’b’ookeb’, reheb’ chixjunil li te’xjal xk’a’uxl chirix lix maakeb’ ut te’xk’ul li evangelio.
Chi jo’kan kijultikaman li evangelio chiruheb’ li ake’kam sa’ lix maakeb’, chi maak’a’ bxnawomeb’ chirix li yaal, malaj sa’ li q’etok aatin, chirix xtz’eqtaanankileb’ li profeet.
Eb’ a’in kik’utman chiruheb’ li apaab’aal chirix li Dios, li jalb’a-k’a’uxlej chirix li maak, li bkub’iha’ chi uuchilej choq’ re li crisinkil li maak, ut li dmaatan re li Santil Musiq’ej rik’in xk’eeb’al li uq’ej, Ut chixjunil chik li jar raqal re li evangelio li ki’ajman naq te’xnaw re taaruuq te’xtaw xk’ulub’ejilal re ataaraqmanq aatin chirixeb’ jo’ chanruheb’ li winq sa’ li tz’ejwalej, a’ut te’wanq xyu’ameb’ jo’ chanru li Dios sa’ li musiq’ej.
Ut jo’kan kik’ehe’ chi nawmank sa’ xyanqeb’ li kamenaq, jo’ kok’ jo’ ninq, li moko tiikeb’ ta xch’ool jo’ ajwi’ li tiikeb’ chi paab’ank, naq k’anjelanb’il li tojb’al-ix rik’in naq akimayejaman li Ralal li Dios chiru li bkrus.
Chi jo’kan kik’ehe’ chi nawmank naq laj Tojol qix kixnumsi lix kutan sa’ lix b’eenik sa’ li ruchich’och’ reheb’ li musiq’ej, rik’in xtzolb’aleb’ ut xkawresinkileb’ lix musiq’eb’ li aprofeet li tiikeb’ chi paab’ank, li ke’xch’olob’ chaq xyaalal a’an sa’ li tz’ejwalej; Re naq eb’ a’an te’xk’am li esil re li tojb’al-ix rik’in chixjunileb’ li kamenaq, rik’ineb’ wi’ li ink’a’ kiru chi xik tz’aqal a’an, xb’aan lix apo’resihomeb’ xch’ool ut li q’etok aatin xb’aaneb’, re naq eb’ a’an, rik’in lix k’anjelahomeb’ lix moos, te’rab’i ajwi’ li raatin.
Sa’ xyanqeb’ li xninqaleb’ ru ut li kaweb’ xmetz’ew li ch’utch’uukeb’ sa’ li ch’utam q’axal nim a’in reheb’ li tiikeb’ xch’ool, kiwan li qayuwa’ aj aAdan, li Najter Xkutankil ut xyuwa’eb’ chixjunil, Ut li qana’ nim xloq’al, li axEva, rochb’een naab’aleb’ lix ko’ li tiikeb’ chi paab’ank, li ke’wan chaq chiru li jar q’e kutan ut ke’xloq’oni chaq li tz’aqal ut yo’yookil Dios.
Laj aAbel, li xb’een li bkikamsiik sa’ xk’ab’a’ xpaab’aal, kiwan aran, ut laj cSet li riitz’in, jun reheb’ li kaweb’ xmetz’ew, li kiwan tz’aqal jo’ dxjalam-uuch laj Adan, lix yuwa’.
Laj aNoe, li kixye resil naq taawanq b’uut’iha’; laj bSem li xnimal ru ctaqenaqil aj tij; laj dAbraham, lix yuwa’eb’ li tiikeb’ chi paab’ank; laj eIsaak, laj fJakob, ut laj gMoises, li xnimal ru aj k’ehol chaq’rab’ re Israel; Ut laj aIsaias, li kixch’olob’ rik’in profeetil aatin naq laj Tojol-ix kiyule’ re xlanb’aleb’ li yot’b’ileb’ xch’ool, re xch’olob’ankil li ach’ab’aak chiruheb’ li bpreex, ut lix tehonik li ctz’alam chiruheb’ li b’ak’b’ileb’—ke’wan ajwi’ aran.
Ut chi jo’kan ajwi’, laj aEsekiel, li kik’ute’ chiru sa’ k’utb’esinb’il matk’ li nimla ru taq’a wankeb’ wi’ li bchaqi b’aq, li te’tiqib’aaq rik’in li tib’elej, re te’elq chaq wi’chik sa’ lix cwaklijikeb’ chi yo’yo li kamenaq, jo’ yo’yookil aamej; Laj aDaniel, li kiril ut kixye resil chi rub’elaj lix k’ojlajik lix bawa’b’ejihom li Dios sa’ roso’jikeb’ li kutan, li maajo’q’e chik taasache’q chi moko taak’ehe’q re jalaneb’ chik li tenamit; Laj aEliyah, li kiwan rochb’een laj Moises sa’ li Tzuul re bJaltesiik-u; Ut laj aMalakias, li profeet li kixch’olob’ xyaalal lix k’ulunik laj bElias—a’ li ki’aatinak ajwi’ laj Moroni chirix rik’in li Profeet aj Jose Smith, ut kixch’olob’ naq a’an taachalq rub’elaj xtikib’ankil li xnimal ru ut xuwajel cxkutan li Qaawa’—ke’wan ajwi’ aran.
Li Profeet aj Elias taaraw sa’ axch’ooleb’ li alal k’ajolb’ej li k’a’ru yeechi’inb’il reheb’ lix yuwa’eb’, Li naxk’ut chi rub’elaj li xnimal ru ak’anjel taa’ajmanq xb’aanunkil sa’eb’ li bsantil ochoch re li Qaawa’ sa’ lix ck’ojlajik lix tz’aqalil ru li kutan, choq’ re xtojb’aleb’ rix li kamenaq, ut dxtz’apb’aleb’ sa’ junajil li alal k’ajolb’ej rik’in lix na’ yuwa’eb’, maare anchal taasak’e’q chixjunil li ruchich’och’ rik’in jun majewank ut taasachmanq chi junajwa sa’ xk’ulunik.
Chixjunileb’ a’in ut naab’aleb’ chik, li aprofeet ajwi’ li ke’wan chaq sa’ xyanqeb’ laj Nefita ut ke’xch’olob’ chaq xyaalal lix k’ulunik li Ralal li Dios, ke’wan chi junajinb’il sa’ li ch’utlajik q’axal nim, ut ke’royb’eni lix kolb’aleb’, Xb’aan naq eb’ li kamenaq ke’ril lix najtil ru lix jachikeb’ ru lix amusiq’eb’ rik’in lix tib’eleb’ jo’ jun bmoosil.
Eb’ a’in li Qaawa’ kixtzoleb’, ut kixk’e awankilal reheb’ re te’elq chaq, chirix lix waklijik a’an chi yo’yo sa’ xyanqeb’ chaq li kamenaq, re te’ok sa’ li rawa’b’ejihom lix Yuwa’, re taak’eemanq choq’ xkorooneb’ li bkole’k chiru li kamk ut li cjunelik yu’am, Ut te’kanaaq chirix a’an chi k’anjelak jo’ chanru yeechi’inb’il chaq xb’aan li Qaawa’, ut te’wanq choq’ aj tz’aqonel sa’ chixjunil li aosob’tesink li k’uulanb’il chaq choq’ reheb’ li neke’rahok re.
Li Profeet aj Jose Smith, ut lin yuwa’, aj Hyrum Smith, laj Brigham Young, laj John Taylor, laj Wilford Woodruff, ut jalaneb’ chik li musiq’ej asik’b’ileb’ ru li ke’k’uulaman chaq chi elk sa’ xtz’aqalil ru li kutan re te’tz’aqonq sa’ xk’eeb’al bxk’ojob’ankil li xnimal ru k’anjel re roso’jik li kutan, Sa’ li wan wi’ xkab’lankileb’ li santil ochoch ut xb’aanunkil li k’ojob’anb’il k’anjel chi sa’eb’ choq’ re lix tojb’aleb’ rix li akamenaq, ke’wan ajwi’ sa’ li ruchich’och’ reheb’ li musiq’ej.
Kiwil naq eb’ a’an ke’wan ajwi’ sa’ xyanqeb’ li atiikeb’ li raam ut li xnimaleb’ ru li bke’sik’e’ chaq ru sa’ xtiklajik re te’wanq choq’ aj taqlanel sa’ lix Iglees li Dios.
Rub’elaj ajwi’ naq ke’yo’la, eb’ a’an, rochb’een naab’al chik, ke’xk’ul xb’een wa lix tzolb’aleb’ sa’ li ruchich’och’ reheb’ li musiq’ej ut ake’kawresiik re te’elq chaq sa’ li bkutan k’oxlanb’il xb’aan li Qaawa’ re ck’anjelak sa’ li rawimq choq’ re lix kolb’aleb’ li raameb’ li winq.
Kink’e reetal naq eb’ li axb’eenil li tiikeb’ chi paab’ank sa’ li jun k’ojlajik a’in, naq neke’el chaq sa’ li yu’am wan wi’ li kamk, neke’kana chi k’anjelak sa’ xjultikankil li evangelio re li jalb’a-k’a’uxlej ut li tojb’al-ix, sa’ xk’ab’a’ lix mayej li K’ajolb’ej Junaj Chirib’il chiru li Yuwa’b’ej, sa’ xyanqeb’ li wankeb’ sa’ bq’ojyin ut rub’el xmoosil li maak sa’ li nimla ruchich’och’ reheb’ lix musiq’eb’ li kamenaq.
Eb’ li kamenaq li te’xjal xk’a’uxl ate’toje’q rix, rik’in ab’ink chiruheb’ li bk’ojob’anb’il k’anjel re li rochoch li Dios, Ut chirix naq xe’xtoj jo’ nimal li tojb’a-maak xb’aan li q’etok aatin ke’xb’aanu, ut axe’ch’aje’ toj reetal naq ch’ajb’ileb’, te’xk’ul jun xq’ajkamunkileb’ a’ yaal jo’ chanru lix bk’anjeleb’, xb’aan naq a’aneb’ aj eechanihom re li kolb’a-ib’.
Jo’ka’in ut li k’utb’esinb’il matk’ chirix lix tojb’aleb’ rix li kamenaq li kik’utb’esiman chiwu, ut ninch’olob’ resil, ut ninnaw naq ayaal li esil a’in, xb’aan li rosob’tesihom laj Eechal qe ut li qaKolonel, a’ li Jesukristo; chi jo’kan.
Amen.
 aJun nim ut sachb’a-ch’oolejil k’anjel ok re chi k’utmank chiruheb’ li ralal xk’ajoleb’ li winq.
K’ehomaq reetal, laa’in li Dios; chek’e eexik rik’in li waatin, li yo’yo ut nim xwankil, q’es wi’chik chiru jun yok’leb’ ch’iich’ ka’pak’al xq’esnal, li najache’ wi’ ru xb’asalil li b’aqelej jo’ ajwi’ li sulutz; jo’kan ut k’ehomaq eexik rik’in li waatin.
K’ehomaq reetal, ak q’an ru li awimq choq’ re q’ole’k; jo’kan ut, ani na’ajok re q’olok chixch’ik lix setleb’ ch’iich’ rik’in xmetz’ew, ut chiq’oloq naq toj nakana li kutan, re taaruuq chixk’uulankil choq’ re li raam kolb’a-ib’ li junelik nakana, sa’ li rawa’b’ejihom li Dios.
Relik chi yaal, yalaq ani taach’ikoq re lix setleb’ ch’iich’ ut taaq’oloq, a’an ajwi’ b’oqb’il xb’aan li Dios.
Jo’kan ut, wi tattz’aamanq chiwu tatk’uluq; wi tattoch’oq, taatehe’q chawu.
Chasik’ xk’eeb’al chi k’utmank ut xxaqab’ankil lin Sion.
Chapaab’eb’ lin taqlahom sa’ chixjunil li k’a’aq re ru.
Ut wi anakapaab’eb’ lin taqlahom ut bnakatkuyuk toj sa’ roso’jik, taawanq caayu’am chi junelik, a’ li maatan li q’axal nim re chixjunileb’ lix maatan li Dios.
Ut taak’ulmanq, naq wi tattz’aamanq chiru li Yuwa’b’ej sa’ lin k’ab’a’, rik’in paab’ank chi wank aapaab’aal, taak’ul li aSantil Musiq’ej, li nak’ehok re li aatin, re tatruuq chi xaqliik jo’ aj byehol nawom chirix li k’a’aq re ru ctaawab’i jo’ ajwi’ li taawil, ut re ajwi’ naq taaruuq taach’olob’ li jalb’a-k’a’uxlej chiru li tasal tenamit a’in.
K’e reetal, laa’in li aJesukristo, li bRalal li cyo’yookil Dios, li dkinyo’ob’tesink re li choxa ut li ech’och’, jun fsaqen li ink’a’ naru chi muqmank sa’ gq’ojyin; Jo’kan ut, tento tink’e chi k’utmank lix atz’aqalil lin evangelio, chalen chaq rik’ineb’ laj bGentil toj rik’in lix junkab’al laj Israel.
Ut k’e reetal, laa’at aj David, ut b’oqb’ilat chi tenq’ank; wi ut nakab’aanu, ut tiikat chi paab’ank, tat-osob’tesiiq jo’ re li musiq’ej jo’ ajwi’ re li yu’am a’in, ut nimaq aaq’ajkamunkil.
Amen.
 Chat-ab’inq, at inmoos John, ut ab’i li raatin li Jesukristo, laa Qaawa’ ut laj Tojol aawix.
Xb’aan naq k’e reetal, nakatwaatina rik’in kawil aatin ut rik’in awankilal, xb’aan naq lin tel wan sa’ xb’een chixjunil li ruchich’och’.
Ut tinye aawe li k’a’ru maajun winq nanawok re, ka’ajwi’ laa’in ut laa’at qajunes— Xb’aan naq k’iila sut kawaj wik’in xnawb’al k’a’ru li q’axalaq nim xloq’al choq’ aawe.
K’e reetal, osob’tesinb’ilat xb’aan li na’leb’ a’in, ut xb’aan xyeeb’al li aatin li kink’e aawe jo’ chanruheb’ lin taqlahom.
Ut anajwan, k’e reetal, ninye aawe, naq li k’a’ru q’axalaq nim xloq’al choq’ aawe, a’anaq axch’olob’ankil li jalb’a-k’a’uxlej chiru li tenamit a’in, re tatruuq chixk’amb’aleb’ chaq li aamej wik’in, re tatruuq chi bhilank rochb’eeneb’ sa’ li crawa’b’ejihom lin dYuwa’.
Amen.
 aChat-ab’inq, at inmoos Peter, ut ab’i li raatin li Jesukristo, laa Qaawa’ ut laj Tojol aawix.
Xb’aan naq k’e reetal, nakatwaatina rik’in kawil aatin ut rik’in wankilal, xb’aan naq lin tel wan sa’ xb’een chixjunil li ruchich’och’.
Ut tinye aawe li k’a’ru maajun winq nanawok re, ka’ajwi’ laa’in ut laa’at qajunes— Xb’aan naq k’iila sut kawaj wik’in xnawb’al k’a’ru li q’axalaq nim xloq’al choq’ aawe.
K’e reetal, osob’tesinb’ilat xb’aan li na’leb’ a’in, ut xb’aan xyeeb’al li aatin li kink’e choq’ aawe jo’ chanruheb’ lin taqlahom.
Ut anajwan, k’e reetal, ninye aawe, naq li k’a’ru q’axalaq nim xloq’al choq’ aawe, a’anaq xch’olob’ankil li jalb’a-k’a’uxlej chiru li tenamit a’in, re tatruuq chixk’amb’aleb’ chaq li aamej wik’in, re tatruuq chi hilank rochb’eeneb’ sa’ li rawa’b’ejihom lin Yuwa’.
Amen.
 K’ehomaq reetal, ninye eere, naq tento teekanab’ eerib’ chiru li waatin, ut wi nekeb’aanu chi anchal li rajom eech’ool, ateerileb’ li bperel ch’iich’, ut jo’kan ajwi’ li xramb’al ru ch’oolej, lix cyok’leb’ ch’iich’ laj Laban, li dUrim ut Tumim li kik’ehe’ re li eras laj Jared chiru li tzuul, naq kiraatina li Qaawa’ chi fk’utk’u chiru rilob’aal, ut li gsachb’a-ch’oolejil b’eresinel ch’iich’ li kik’eeman re laj Lehi naq wan chiru yamyookil ch’och’, sa’eb’ lix nub’aal li hKaqi Palaw.
Ut a’ xb’aan eepaab’aal naq teeril, xb’aan li paab’aal ajwi’ a’an li kiwan rik’in li profeet aj najtereb’ chaq.
Ut chirix naq xetaw eepaab’aal, ut xeril rik’in xnaq’ eeru, ateech’olob’ xyaalal chirix, rik’in lix wankil li Dios; Ut a’in teeb’aanu re naq lin moos aj Jose Smith, alalb’ej, ink’a’ taasache’q, re naq tink’e chi uxmank lin tiikil ajom choq’ reheb’ li ralal xk’ajoleb’ li winq sa’ li k’anjel a’in.
Ut laa’ex teech’olob’ xyaalal naq xerileb’, jo’ chanru ajwi’ xrileb’ lin moos aj Jose Smith, alalb’ej, xb’aan naq a’an xb’aan inwankil naq xrileb’, ut a’an xb’aan naq kiwan xpaab’aal.
Ut a’an kixjaltesi ru li ahu, li jun braqal ajwi’ a’an li kintaqla wi’; ut jo’ naq yo’yo lee Qaawa’ ut lee Dios, yaal a’an.
Jo’kan ut, xek’ul li wankilal ajwi’ a’an, ut li paab’aal ajwi’ a’an, ut li maatan ajwi’ a’an, jo’ li kixk’ul a’an; Ut wi nekeb’aanuheb’ lin roso’jikil taqlahom a’in, li kink’e eere, li arokeb’aal xb’alb’a ink’a’ taanumtaaq sa’ eeb’een; xb’aan naq li bwusilal tz’aqal choq’ eere, ut ctexwaklesiiq sa’ roso’jik li kutan.
Ut laa’in, li Jesukristo, lee aQaawa’ ut lee Dios, kinyehok re choq’ eere, re naq tink’e chi uxmank lin tiikil ajom choq’ reheb’ li ralal xk’ajoleb’ li winq.
Amen.
 Laa’in li aAlfa ut li Omega, bKristo li Qaawa’; relik chi yaal, laa’in ajwi’ a’an, li xtiklajik ut li roso’jik, laj Tojol rix li ruchich’och’.
Laa’in, chirix xtz’aqob’resinkil ru ut axchoyb’al li rajom xch’ool li ani eechaninb’ilin wi’, a’an ajwi’ li Yuwa’b’ej, chiwix—ut xinb’aanu a’in re taaruuq btink’e chixjunil li k’a’aq re ru rub’el inwankil— Ut kink’uula chixjunil li awankilal, toj reetal bxsachb’al ajwi’ laj Satanas ut eb’ lix k’anjel sa’ li croso’jik li ruchich’och’, ut li nimla roso’jikil kutan re raqb’a-aatin, li tink’e chi nume’k sa’ xb’eeneb’ li wankeb’ chi sa’, ut dtinraq aatin chirix li junjunq chi winq jo’ chanru lix ek’anjel ut lix b’aanuhom, li b’arwan kixb’aanu chaq.
Ut ch’olch’o naq li junjunq chi winq tento atixjal xk’a’uxl malaj ut btixnumsi rahilal, xb’aan naq laa’in, li Dios, cmaak’a’ woso’jik.
Jo’kan naq moko anawisi ta li raqb’a-aatin li tink’e; taaxik b’an li rahilal, li yaab’ak, bayaynak, ut k’uxuxink ruuch-e, relik chi yaal, reheb’ li te’tawe’q sa’ lin ctz’e uq’.
A’b’anan, aink’a’ tz’iib’anb’il naq maajun roso’jik li rahilal a’in taawanq; tz’iib’anb’il b’an, li brahilal maak’a’ roso’jik.
Jo’kan wi’chik, tz’iib’anb’il ali junelik tojb’a-maak, jo’kan naq q’axal kaw wi’chik chiru li jun ch’ol chik chi loq’laj hu, re naq taak’anjelaq sa’ xch’ooleb’ li ralal xk’ajoleb’ li winq, anchal re xnimankil xloq’al ink’ab’a’.
Jo’kan ut, tinch’olob’ cheru li muqmuukil na’leb’ a’in, xb’aan naq na’ajman ru choq’ eere naq teenaw jo’ chanru ajwi’ eb’ lin apostol.
Nekexwaatina laa’ex li sik’b’il eeru sa’ li na’leb’ a’in, jo’ raj junajex, re taaruuq tex’ok sa’ lin ahilob’aal.
Xb’aan naq, k’ehomaq reetal, li amuqmuukil na’leb’ re li choxahilal, k’a’jo’ xnimal ru!
Xb’aan naq, k’ehomaq reetal, laa’in maak’a’ woso’jik, ut li tojb’a-maak li k’eeb’il xb’aan li wuq’ a’an li tojb’a-maak maak’a’ roso’jik, xb’aan naq bMaak’a’ Roso’jik, a’an ink’ab’a’.
Jo’kan ut— Li ajunelik tojb’a-maak a’an li tojb’a-maak naxk’e li Dios.
Li tojb’a-maak maak’a’ roso’jik a’an li tojb’a-maak naxk’e li Dios.
Jo’kan ut, nakatintaqla chixjalb’al aak’a’uxl, ut chixpaab’ankileb’ li ataqlahom li kak’ul rik’in ruq’ lin moos aj Jose Smith, alalb’ej, sa’ lin k’ab’a’; Ut a’an sa’ xk’ab’a’ lin nimajwal wankil naq kak’uleb’; Jo’kan naq nakatintaqla chixjalb’al aak’a’uxl—chajal aak’a’uxl, maare anchal tatinsak’ rik’in xxuq’ lix tz’uumal we, ut rik’in lin ch’iilahom, ut lin josq’il, ut taawanq chi nim li arahilal taanumsi—chan ru xnimal moko nakanaw ta, ut chan ru xq’axalil xrahil moko nakanaw ta, relik chi yaal, chan ru naq ch’a’aj xkuyb’al moko nakanaw ta.
Xb’aan naq k’e reetal, laa’in, li Dios, akinnumsi li k’a’aq re ru a’in choq’ re chixjunileb’, re naq bink’a’ te’xnumsi rahilal wi cte’xjal xk’a’uxl; A’ut wi ink’a’ te’xjal xk’a’uxl tento ate’xnumsi rahilal jo’ kink’ul ajwi’ laa’in; Ut a’ rahilal a’an kinixk’e laa’in, li Dios ajwi’, li q’axal nim wi’chik chiru chixjunil, chi siksotk xb’aan xrahil ut chi elk inkik’el ruuchil tiqob’, ut chixnumsinkil xrahil li tz’ejwalej jo’ ajwi’ li musiq’ej—ut chirajb’al naq ink’a’ raj atinwuk’ li k’ahil sek’, ut tinka’ch’inob’resi raj wib’— A’b’anan, rehaq taxaq li Yuwa’b’ej li loq’alil, ut kin’uk’ak ut akinchoy lin kawresihom choq’ reheb’ li ralal xk’ajoleb’ li winq.
Jo’kan ut, nakatintaqla wi’chik chixjalb’al aak’a’uxl, maare anchal tatintuulanob’resi rik’in lin nimajwal wankilal; ut naq ataach’olob’eb’ laa maak, maare anchal taanumsiheb’ li tojb’a-maak li xin’aatinak wi’, li xayal chi yal b’ab’ay, relik chi yaal, chi yal jun miin raqal ajwi’ sa’ li hoonal naq kiwisi chaq lin Musiq’.
Ut nakatintaqla naq amaak’a’ chik taajultika, ka’ajwi’ li jalb’a-k’a’uxlej, ut bmaak’ut li k’a’aq re ru a’in chiru li ruchich’och’ toj reetal naq a’anaq xchaab’ilal inna’leb’.
Xb’aan naq ink’a’ neke’ru achixkuyb’al li kawil tzakemq anajwan; bxya’al li tu’ b’an tento te’xk’ul; jo’kan ut, tento naq ink’a’ te’xnaw li k’a’aq re ru a’in, maare anchal te’oso’q.
Chattzoloq chiwix, ut chawab’i li waatin; achatb’eeq sa’ bxtuulanil inMusiq’, ut taawanq caatuqtuukilal wik’in.
Laa’in li aJesukristo; kinchal xb’aan li rajom li Yuwa’b’ej, ut ninb’aanu li rajom.
Ut jo’kan wi’chik, nakatintaqla naq ink’a’ ataara ru brixaqil laa was aawiitz’in; chi moko taasik’ xyu’am laa was aawiitz’in.
Ut jo’kan wi’chik, nakatintaqla naq ink’a’ taara ru li k’a’ru aawe laa’at; taak’e b’an chi moko ramb’il ta re taak’uub’amanq choq’ hu lix Hu laj Mormon, li wan wi’ li ayaal ut li raatin li Dios— A’an li waatin choq’ re laj aGentil, re naq chi seeb’ taaxik rik’in laj bJudio, li wankeb’ wi’ laj Lamanita choq’ jun crela’, re naq taaruuq te’xpaab’ li evangelio, ut ink’a’ te’royb’eni chi chalk jun dMesias li ak xk’ulun chaq.
Ut jo’kan wi’chik, nakatintaqla naq atattijoq brik’in xyaab’ aakux jo’ ajwi’ sa’ laa ch’ool; relik chi yaal, chiru li ruchich’och’ jo’ ajwi’ sa’ muqmu, chi k’utk’u jo’ ajwi’ aajunes.
Ut ataach’olob’ li sahil esilal, relik chi yaal, taapuktesi chiruheb’ li tzuul, ut sa’ li junjunq chi taqenaqil na’ajej, ut sa’ xyanqeb’ chixjunil li tenamit li tatkanab’aaq wi’ chirilb’aleb’.
Ut taab’aanu chi anchal aatuulanil, chi akanab’anb’il aawib’ chiwu, chi ink’a’ nakahob’eb’ laj hob’onel.
Ut chirix li ak’iila raqal chi na’leb’ ink’a’ tat-aatinaq; taach’olob’ b’an li jalb’a-k’a’uxlej ut bxpaab’ankil li Kolonel, ut li crisinkil li maak xb’aan li dkub’iha’, ut xb’aan exam, relik chi yaal, xb’aan li fSantil Musiq’ej.
K’e reetal, a’in jun li nim ut roso’jikil ataqlahom li nink’e aawe chirix li na’leb’ a’in; xb’aan naq tz’aqalaq a’in choq’ re laa b’eenik wulaj wulaj, toj reetal ajwi’ li roso’jik laa yu’am.
Ut rahilal taak’ul wi nakak’ul chi jo’maajo’eb’ li ana’leb’ a’in li xe’k’eeman aawe, relik chi yaal, a’anaq aasachlijik laa’at ut li k’a’ru aawe.
aK’e jun jachal li k’a’ru aawe, relik chi yaal, jun raqaleb’ ajwi’ laa ch’och’, chixjunil ut, ka’ajwi’ li taak’anjelaq re laa junkab’al ink’a’.
Toj li ak’as bkat-ok wi’ sa’ kontraat rik’in laj k’uub’anel hu.
Kol aawib’ chiru cmoosil.
aKanab’ laa kab’l ut laa wochoch, ka’ajwi’ naq taawaj rilb’al laa junkab’al ink’a’; Ut achat-aatinaq chi moko ramb’ilat ta chiruheb’ chixjunil; relik chi yaal, chatjultikanq aatin, chatwaklesinq ch’oolej, chach’olob’ li byaal, chi kaw xyaab’ aakux, rik’in xyaab’ li saho’k ch’oolej, ut chaye—Hosanna, hosanna, osob’tesinb’ilaq taxaq xk’ab’a’ li Qaawa’ Dios!
aJunelik chattijoq, ut laa’in btinhoy lin Musiq’ sa’ aab’een, ut nimaq aawosob’tesinkil—relik chi yaal, q’axal nimaq wi’chik chiru wi taak’ul lix b’ihomal li ruchich’och’ ut li po’e’k jo’ chan ru xnimal a’an.
K’e reetal, ma naru nakawil a’in chi ink’a’ nasaho’ aach’ool ut nakawaklesi aawaam xb’aan xsahil?
Malaj ut ma toj nakatru chi alinak jo’ aj b’eresinel mutz’?
Malaj ut ma naru tatwanq chi atuulan ut kub’enaq aach’ool, ut taab’eresi aawib’ rik’in xchaab’ilal aana’leb’ chiwu?
Relik chi yaal, bchalqat wik’in laa’in, laa Kolonel.
Amen.
 K’ehomaq reetal, tink’utb’esi cheru li Tijonelil, rik’in ruq’ laj aElias li profeet, rub’elaj lix k’ulunik li bxnimal ru ut xuwajel xkutan li Qaawa’.
Ut aa’an taaraw sa’ xch’ooleb’ li alal k’ajolb’ej li k’a’ru byeechi’inb’il reheb’ li yuwa’b’ej, ut lix ch’ooleb’ li alal k’ajolb’ej te’sutq’iiq rik’ineb’ lix yuwa’.
Wi ta ink’a’ jo’kan, chixjunil li ruchich’och’ taasachmanq raj chi junajwa sa’ lix k’ulunik.
 Lix awaklijik lix bIglees li Kristo sa’eb’ li roso’jik kutan a’in, naq ak jun mil rik’in waqxaqib’ cient ut lajeeb’ xka’k’aal chihab’ xk’ulunik chaq li Qaawa’ ut qaKolonel Jesukristo sa’ li tz’ejwalej, a’an ck’uub’anb’il ut xaqab’anb’il chi ch’olch’o, sa’ xyaalal rik’in lix chaq’rab’il li qatenamit, xb’aan li rajom ut lix taqlahom li Dios, sa’ li xkaa po, ut sa’ waqib’ xb’e li po Abril yeeb’il re— A’ li taqlahom li ke’k’eeman re laj Jose Smith, alalb’ej, li akib’oqe’ xb’aan li Dios, ut kik’ojob’aak choq’ jun bx’apostol li Jesukristo, re naq a’anaq xb’een li cxb’eenil re li iglees a’in; Ut re laj Oliver Cowdery, li kib’oqe’ ajwi’ xb’aan li Dios, jun x’apostol li Jesukristo, re naq a’anaq xkab’ li xb’eenil re li iglees a’in, ut kik’ojob’aak rub’el ruq’ a’an; Ut a’in jo’ chanru li rusilal li Qaawa’ ut qaKolonel Jesukristo, rehaq ajwi’ taxaq anchal li loq’alil, anajwan jo’ ajwi’ chi junelik.
Amen.
Chirix naq kik’utb’esiman chi yaal chiru li xb’een li xb’eenil a’in naq kixk’ul chaq jun risinkil lix maak, akichape’ wi’chik sa’ li jo’maajo’il na’leb’ re li ruchich’och’; A’b’an chirix xjalb’al xka’uxl, ut xtuulanob’resinkil rib’ chi anchal xch’ool, rik’in paab’aal, li Dios kik’anjelak chiru rik’in jun santil aanjel, li chanchan raq’ kaaq li brilob’aal, ut li saq ru li raq’ ut numenaq xsaqal sa’ xb’een chixjunil chik li saqalil; Ut kixk’e re li taqlahom li ke’musiq’ank re; Ut kixk’e li wankilal re, li chalenaq chaq taqe’q, rik’in li ak’anjeleb’aal li kawresinb’il chaq junxil, re tixjaltesi ru lix Hu laj Mormon; Wan wi’ li tz’iib’anb’il esil chirix jun tenamit t’anenaq, ut lix atz’aqalil lix bevangelio li Jesukristo reheb’ laj Gentil ut reheb’ ajwi’ laj Judio; Li kik’eeman chi musiq’anb’il, ut k’ojob’anb’il xyaalal re ajalaneb’ chik xb’aan xk’anjeleb’ li anjel, ut bch’olob’anb’il chiru li ruchich’och’ xb’aaneb’ a’an— Li naxk’ut xyaalal chiru li ruchich’och’ naq ayaaleb’ li loq’laj tz’iib’anb’il hu, ut naq li Dios bnaxmusiq’aheb’ li winq ut naxb’oqeb’ sa’ lix csantil k’anjel sa’ li junq’e a’in ut jun tasal tenamit a’in, jo’ chanru sa’eb’ li tasal tenamit najter chaq; Ut chi jo’kan naxk’ut naq a’an li Dios chi ajuntaq’eet ewer, anajwan, ut chi junelik.
Amen.
Jo’kan ut, rik’in naq k’a’jo’ xnimaleb’ li xk’utb’al xyaalal, rik’in a’an taaraqe’q aatin chirix li ruchich’och’, jo’ k’ihaleb’ chalen anajwan li te’k’ehe’q chixnawb’al chirix li k’anjel a’in.
Ut eb’ li neke’k’uluk re rik’in paab’aal, ut neke’xk’anjela li atiikilal, te’xk’ul jun bkoroon re junelik yu’am; A’b’anan eb’ li neke’kawresink re li raameb’ sa’ axmaak’a’il li paab’aal, ut neke’tz’eqtaanank re, taasutq’iiq choq’ xjitb’aleb’ a’an— Xb’aan naq li Qaawa’ Dios kiyehok re; ut laa’o, li xb’eenil re li iglees, kiqab’i ut naqach’olob’ xyaalal li raatin laj Awa’b’ejinel sa’ loq’alil taqe’q, rehaq ajwi’ taxaq li loq’alil chi junelik q’e kutan.
Amen.
Rik’in li k’a’aq re ru a’in anaqanaw naq wan jun bDios sa’ choxa, li maak’a’ roso’jik ut wan chi junelik, chi junelik wanjenaq ut junelik taawanq, li junaj chi Dios li ink’a’ naru xjalb’al, aj kab’lahom re choxa ut ch’och’, ut chixjunil li k’a’aq re ru wan chi sa’; Ut naq a’an akixyo’ob’tesi li winq, teelom ut ixq, jo’ chanru bxjalam-uuch ut jo’ chanru rilob’aal kixyo’ob’tesiheb’ a’an; Ut kixk’e reheb’ taqlahom naq ate’xra ut bte’k’anjelaq chiru a’an, li jun ajwi’ chi yo’yookil ut tz’aqal Dios, ut naq ka’ajaq wi’ a’an li ani cloq’oninb’ilaq xb’aaneb’.
A’b’anan xb’aan xq’etb’aleb’ li santil chaq’rab’ a’in, li winq ki’ok chi aj arahol tz’ejwalej ut bjo’ aj tza, ut ki’ok choq’ ct’anenaqil winq.
Jo’kan ut, li Nimajwal Dios kixk’e li aRalal Junaj Chirib’il, jo’ tz’iib’anb’il sa’eb’ li loq’laj hu a’an li k’eeb’ileb’ chirix.
Kixnumsi li aaaleek, a’ut maajun wa kixkanab’ rib’ re.
aKik’ehe’ chiru krus, kikam, ut bkiwakli wi’chik sa’ rox li kutan; Ut akitaqe’ sa’ choxa, re k’ojlaak sa’ xnim uq’ li bYuwa’b’ej, re taataqlanq rik’in nimajwal wankilal jo’ chanru li rajom li Yuwa’b’ej; Re naq jo’ k’ihaleb’ li ate’paab’anq ut te’kub’eeq xha’ sa’ lix santil k’ab’a’, ut bte’kuyuq rik’in paab’aal toj sa’ roso’jik, te’kole’q— Moko ka’ajeb’ ta wi’ li ke’paab’an chirix naq kichal sa’ axjachleb’aal ru li kutan, sa’ li tz’ejwalej; chixjunileb’ b’an chalen chaq sa’ xtiklajik, jo’ k’ihaleb’ ajwi’ li ke’wan chi maji’aq nachal, li ke’paab’ank re li raatineb’ li bsantil profeet, li ke’aatinak jo’ chanru musiq’anb’ileb’ xb’aan li cmaatan re li Santil Musiq’ej, li dke’xch’olob’ xyaalal chi yaal chirix a’an sa’ chixjunil li k’a’aq re ru, te’wanq xyu’am chi junelik, Jo’ ajwi’ chixjunileb’ li te’chalq moqon, li te’paab’anq re lix amaatan ut lix b’oqom li Dios rik’in li Santil Musiq’ej, li bnach’olob’an xyaalal li Yuwa’b’ej ut li K’ajolb’ej; Ut a’ Yuwa’b’ej, K’ajolb’ej, ut Santil Musiq’ej a’aneb’ ajunaj chi Dios, maak’a’ roso’jik ut wan chi junelik, chi maamin na’oso’.
Amen.
Ut naqanaw naq chixjunileb’ li winq tento ate’xjal xk’a’uxl ut te’paab’anq re lix k’ab’a’ li Jesukristo, ut te’xloq’oni li Yuwa’b’ej sa’ lix k’ab’a’, ut te’kuyuq sa’ bxpaab’ankil lix k’ab’a’ toj sa’ roso’jik, malaj ut ink’a’ te’ruuq chi ckole’k sa’ li rawa’b’ejihom li Dios.
Ut naqanaw naq li atiikob’resiik-u xb’aan li brusilal li Qaawa’ ut qaKolonel Jesukristo tiik ru ut yaal; Ut naqanaw ajwi’, naq li asantob’resiik xb’aan li rusilal li Qaawa’ ut qaKolonel Jesukristo tiik ru ut yaal, choq’ reheb’ chixjunil li neke’rahok re ut neke’k’anjelak chiru li Dios chi anchaleb’ bxmetz’ew, xk’a’uxl, ut xkawilal.
A’ut naru naq jun li winq ataat’ane’q chaq sa’ li usilal ut taa’elq chaq rik’in li yo’yookil Dios; Jo’kan naq chiril rib’ li iglees ut che’tijoq junelik, maare anchal te’t’ane’q sa’ li aaaleek; Relik chi yaal, jo’kaneb’ ajwi’ li santob’resinb’ileb’ che’ril ajwi’ rib’.
Ut naqanaw naq yaal li k’a’aq re ru a’in jo’ chanru lix k’utb’esinb’il na’leb’ laj Jwan, ut moko anaxtiq ta ru, chi moko na’isin chiru li profeetil aatin sa’ lix hu a’an, eb’ li loq’laj btz’iib’anb’il hu, chi moko eb’ lix k’utb’esihom li Dios li te’chalq moqon xb’aan li maatan ut li wankilal re li Santil Musiq’ej, lix cyaab’ xkux li Dios, malaj lix k’anjeleb’ li anjel.
Ut li Qaawa’ Dios kiyehok re; ut li nimank-u, li wankilal, ut li loq’alil chik’eemanq re lix santil k’ab’a’, anajwan jo’ ajwi’ chi junelik.
Amen.
Ut jo’kan wi’chik, jo’ taqlahom re li iglees chirix chan ru taa’uxq li kub’iha’—Chixjunileb’ li te’xtuulanob’resi rib’ chiru li Dios, ut te’ajoq re akub’eek xha’, ut te’chalq chi uub’ej chi byot’b’ileb’ xch’ool ut tuulaneb’ xmusiq’, ut te’xk’ut xyaalal chiru li iglees naq jalb’ileb’ xk’a’uxl chi yaal chirix chixjunileb’ lix maak, ut wankeb’ xch’ool chixk’ulb’al sa’ xb’eeneb’ lix ck’ab’a’ li Jesukristo, chi dk’eek’ookeb’ xch’ool chi k’anjelak chiru a’an toj sa’ roso’jik, ut neke’xk’utb’esi chi yaal rik’in exk’anjeleb’ naq xe’xk’ul xkomon lix Musiq’ li Kristo choq’ re li frisinkileb’ lix maak, te’k’ule’q rik’in kub’iha’ sa’ lix iglees.
Li teneb’anb’il sa’ xb’eeneb’ li xb’eenil, eb’ laj tij, eb’ laj tzolonel, eb’ laj tenq’anel, ut eb’ li komon sa’ lix iglees li Kristo—Jun aapostol a’an xb’eenil, ut lix xb’oqb’al a’an, a’an bkub’sink ha’; Ut axk’ojob’ankil xkomoneb’ chik li xb’eenil, laj tij, laj tzolonel, ut laj tenq’anel; Ut axk’anjelankil li kaxlan wa ut viin—li reetalil lix tib’el ut xkik’el li Kristo— Ut axk’ojob’ankileb’ li kub’enaqeb’ xha’ sa’ li iglees, rik’in xk’eeb’al li buq’ej choq’ re li kub’iha’ rik’in xam ut li cSantil Musiq’ej, jo’ chanru li loq’laj hu; Ut k’utuk, ch’olob’ank, waklesink ch’oolej, kub’sink ha’, ut xk’aak’alenkil li iglees; Ut xk’ojob’ankil li iglees rik’in xk’eeb’al li uq’ej, ut rik’in xk’eeb’al li Santil Musiq’ej; Ut k’amok b’e sa’ chixjunileb’ li ch’utam.
Eb’ li xb’eenil tento ate’xb’eresiheb’ li ch’utam jo’ chanru naq k’amb’ileb’ xb’e xb’aan li Santil Musiq’ej, jo’ chanru eb’ lix taqlahom ut lix k’utb’esihom li Dios.
aLix k’anjel laj tij a’an jultikank aatin, bk’utuk, ch’olob’ank, waklesink ch’oolej, ut kub’sink ha’, ut xk’anjelankil li loq’laj wa’ak, Ut rula’aninkil rochoch li junjunq chi komon, ut relajinkil reheb’ naq ache’tijoq brik’in xyaab’eb’ xkux ut sa’ muqmu ut naq te’xb’aanu chixjunil li teneb’anb’il sa’ xb’eeneb’ csa’ li junkab’al.
Ut naru ajwi’ achixk’ojob’ankil xkomoneb’ chik aj tij, aj tzolonel, ut aj tenq’anel.
Ut tento taak’amoq b’e sa’eb’ li ch’utam naq maak’a’ jun li xb’eenil; A’ut naq wan jun li xb’eenil, tento naq ka’ajwi’ taajultikanq aatin, taak’utuq, taach’olob’anq, taawaklesinq ch’oolej, ut taakub’sinq ha’, Ut taarula’ani rochoch li junjunq chi komon, ut taarelaji reheb’ naq che’tijoq rik’in xyaab’eb’ kux ut sa’ muqmu ut naq te’xb’aanu chixjunil li teneb’anb’il sa’ xb’eeneb’ sa’ li junkab’al.
Sa’ chixjunil li teneb’ank a’in laj tij tento atixtenq’a li xb’eenil wi jo’kan na’ajman ru.
Li teneb’anb’il sa’ xb’een alaj tzolonel, a’an bxk’aak’alenkil li iglees junelik, ut wank rik’ineb’ ut xk’eeb’al xkawilaleb’; Ut rilb’al naq maak’a’aq maa’usilal sa’ li iglees, chi moko li akawil aatin li jun rik’in li jun chik, chi moko li tik’ti’ik, yoob’ank aatin, chi moko bmaa’usilank; Ut rilb’al naq li iglees tixch’utub’ rib’ chi kok’ aj xsa’, ut jo’kan ajwi’ rilb’al naq eb’ li komon te’xb’aanu li teneb’anb’ileb’ wi’.
Ut tento taak’amoq b’e sa’eb’ li ch’utub’aj-ib’ naq maak’a’ li xb’eenil malaj laj tij— Ut tento naq tenq’anb’ilaq junelik, sa’ chixjunil li teneb’anb’il wi’ sa’ li iglees, xb’aaneb’ alaj tenq’anel, wi jo’kan na’ajman.
A’b’anan chi moko eb’ laj tzolonel chi moko eb’ laj tenq’anel k’eeb’ileb’ xwankil chi kub’sink ha’, chixk’anjelankil li loq’laj wa’ak, malaj chixk’eeb’al li uq’ej; Tento b’an naq te’xk’e xtijb’aleb’, te’ch’olob’anq, te’waklesinq ch’oolej, ut te’k’utuq, ut te’xb’oqeb’ chixjunil chi chalk rik’in li Kristo.
Li junjunq chi axb’eenil, aj tij, aj tzolonel, malaj aj tenq’anel tento taak’ojob’amanq jo’ chanru lix maatan ut lix bb’oqom li Dios choq’ re; ut tento taak’ojob’amanq rik’in lix wankil li Santil Musiq’ej, li wan rik’in li ani nak’ojob’ank re.
Eb’ li jar xb’eenil li wankeb’ sa’ li iglees a’in re li Kristo tento te’xch’utub’ rib’ sa’ ch’utub’aj-ib’ jun sut chiru oxib’ po, malaj chi jo’q’ehaq, jo’ taab’eresimanq malaj taaxaqab’amanq sa’eb’ li ch’utub’aj-ib’ a’an; Ut eb’ li ch’utub’aj-ib’ a’an tento te’xb’aanu yalaq k’a’ru chi k’anjel re li iglees li taa’ajmanq ru xb’aanunkil sa’ li hoonal a’an.
Eb’ li xb’eenil tento te’xk’ul xhuhil lix b’oqb’aleb’ rik’in jalaneb’ chik li xb’eenil, chi ak’ulub’anb’il xb’aan li iglees li wankeb’ wi’, malaj sa’eb’ li ch’utub’aj-ib’.
Li junjunq chi aj tij, aj tzolonel, malaj aj tenq’anel, li nak’ojob’aak xb’aan jun li xb’eenil, naru naxk’ul jun hu rik’in sa’ li hoonal a’an, ut rik’in li ahu a’an, naq nak’utman chiru jun xb’eenil, taaruuq tixk’ul jun xhuhil lix b’oqb’al, li tixk’e xwankil chixb’aanunkil li teneb’anb’il sa’ lix b’oqb’al, malaj ut naru naxk’ul sa’ jun ch’utub’aj-ib’.
Maajun naru chi ak’ojob’aak sa’ junaq opiis sa’ li iglees a’in, naq wan jun ruq’ li iglees chi k’uub’anb’il, chi ink’a’ bk’ulub’anb’il xb’aan li iglees a’an; A’ut eb’ li xb’eenil li neke’jolomin, eb’ li obiisp aj b’ehenel, eb’ laj taqenaqil ch’utam, eb’ li taqenaqil aj tij, ut eb’ li xb’eenil, naru neke’kanab’aak chi k’ojob’ank, b’ar wi’ maak’a’ jun ruq’ li iglees re taaruuq taa’uxq li k’ulub’aak.
Li junjunq chi awa’b’ej re li taqenaqil tijonelil (malaj xb’eenil li najolomin), li aobiisp, laj taqenaqil ch’utam, ut li btaqenaqil aj tij, tento taak’ojob’amanq jo’ b’eresinb’il xb’aan jun ctaqenaqil ch’utam malaj jun jolomil ch’utub’aj-ib’.
Li ateneb’anb’il sa’ xb’eeneb’ li komon chirix naq k’ulb’ileb’ rik’in li kub’iha’—Eb’ li xb’eenil malaj laj tij tento naq tz’aqalaq li kutan re te’xch’olob’ chixjunil li k’a’aq re ru chirix lix iglees li Kristo re bte’xtaw ru, rub’elaj naq te’xk’ul li cloq’laj wa’ak ut te’k’ojob’aaq rik’in xk’eeb’al li duq’ej xb’aaneb’ li xb’eenil, re naq taab’aanumanq chixjunil li k’a’aq re ru chi tustu.
Ut eb’ li komon te’xk’utb’esi chiru li iglees, ut chiruheb’ ajwi’ li xb’eenil, rik’in xchoxahilal lix b’eenikeb’ ut li raatineb’, naq k’ulub’ejeb’ choq’ re, re naq taawanq li ak’anjel ut li paab’aal li naxk’am rib’ rik’ineb’ li loq’laj tz’iib’anb’il hu—ut te’b’eeq sa’ bsantilal chiru li Qaawa’.
Li junjunq chi komon sa’ lix iglees li Kristo li wan xkok’al tento tixk’ameb’ rik’ineb’ li xb’eenil chi k’utk’u chiru li iglees, li tento te’xk’e li ruq’ sa’ xb’eeneb’ sa’ lix k’ab’a’ li Jesukristo, ut ate’rosob’tesiheb’ sa’ lix k’ab’a’.
Maajun naru chi k’ule’k sa’ lix iglees li Kristo wi maji’ tz’aqal xchihab’ re taaruuq ataawanq chi teneb’anb’il chiru li Dios, ut naru bchixjalb’al xk’a’uxl.
Li akub’iha’ tento taak’anjelamanq chi jo’ka’in re chixjunileb’ li neke’xjal xk’a’uxl— Li ani b’oqb’il xb’aan li Dios ut k’eeb’il xwankil xb’aan li Jesukristo re kub’sink ha’, taakub’eeq sa’ li ha’ rochb’een li winq malaj ixq li xk’e rib’ choq’ re li kub’iha’, ut tixye, chirix xb’oqb’al a’an rik’in xk’ab’a’: Chi k’eeb’il chaq intaqlankil xb’aan li Jesukristo, ninkub’si aaha’ sa’ lix k’ab’a’ li Yuwa’b’ej, ut li K’ajolb’ej, ut li Santil Musiq’ej.
Amen.
Toja’ ut naq atixsub’ li winq malaj ixq a’an sa’ li ha’, ut taa’elq chaq wi’chik sa’ li ha’.
Na’ajman ru naq li iglees taach’utlaaq chi kok’ aj xsa’ re axk’ulb’al li kaxlan wa ut li viin re bxjultikankil li Qaawa’ Jesus; Ut li xb’eenil malaj laj tij tixk’anjela; ut chi ajo’ka’in naq tixk’anjela—taawiq’laaq rochb’een li iglees ut tixpatz’ xk’ab’a’ li Yuwa’b’ej rik’in tijok chi anchal xk’a’uxl, ut tixye: At Dios, li Junelik Yuwa’b’ej, naqatz’aama chawu sa’ lix k’ab’a’ laa Walal, li Jesukristo, naq chawosob’tesi ut chasantob’resi li akaxlan wa a’in choq’ re li raameb’ chixjunil li te’k’uluq re, re naq te’wa’aq re xjultikankil lix tib’el laa Walal, ut bte’xk’ut xyaalal chawu, at Dios, li Junelik Yuwa’b’ej, naq wankeb’ xch’ool cchixk’ulb’al sa’ xb’eeneb’ lix k’ab’a’ laa Walal, ut junelik chixjultikankil a’an, ut dchixpaab’ankil lix taqlahom li kixk’e chaq reheb’; re taaruuq taawanq junelik lix eMusiq’ rik’ineb’.
Amen.
Li na’leb’ achanru xk’anjelankil li viin—tixchap ajwi’ li buk’leb’aal sek’, ut tixye: At Dios, li Junelik Yuwa’b’ej, naqatz’aama chawu sa’ lix k’ab’a’ laa Walal, li Jesukristo, naq chawosob’tesi ut chasantob’resi li aviin a’in choq’ re li raameb’ chixjunil li te’uk’aq re, re naq te’xb’aanu re xjultikankil lix kik’el laa Walal, li kihoye’ choq’ reheb’; re naq te’xk’ut xyaalal chawu, at Dios, li Junelik Yuwa’b’ej, naq junelik taajultiko’q a’an reheb’, re naq taaruuq taawanq lix Musiq’ rik’ineb’.
Amen.
Yalaq komon sa’ lix iglees li Kristo li naq’etok aatin, malaj natawe’ sa’ jun xmajelal, taa’uxmanq re jo’ b’eresinb’il sa’eb’ li loq’laj hu.
A’anaq xteneb’ankil li jar iglees, li wankeb’ sa’ lix iglees li Kristo, xtaqlankil jun malaj numenaq jun reheb’ lix tzolonel chi wank sa’eb’ li jar ch’utub’aj-ib’ b’eresinb’il xb’aaneb’ li xb’eenil re li iglees, Chi k’amb’il xb’aaneb’ chi tzoltzo lix ak’ab’a’eb’ li jar komon li xe’xjunaji rib’ rik’in li iglees chalen chaq sa’ li ch’utub’aj-ib’ li numenaq chaq; malaj xtaqlankil sa’ ruq’ junaq aj tij; re naq tz’iib’anb’ilaq chi us jun xtzoolil li k’ab’a’ej re chixjunil li iglees, xb’aan jun reheb’ li xb’eenil, li xaqab’anb’ilaq xb’aaneb’ li jun ch’ol chik chi aj xb’eenil chi yalaq jo’q’e; Ut jo’kan ajwi’, wi wankeb’ ani axe’isiman chaq sa’ li iglees, re naq te’sache’q reetalil lix k’ab’a’eb’ sa’ li jolomil tz’iib’anb’il esil re k’ab’a’ej sa’ li iglees.
Chixjunileb’ li komon li neke’el chaq sa’ li ch’utam wan wi’ rochocheb’, wi neke’q’axon sa’ jun ch’utam b’ar wi’ moko nawb’ileb’ ta ru, te’ruuq chixk’amb’al jun hu eetalinb’il wi’ naq a’aneb’ tz’aqal komon ut chaab’il xwanjikeb’, ut li hu a’in re eetank, yalaq ani chi xb’eenil malaj aj tij naru chixk’eeb’al xk’ab’a’ chiru, wi li komon li nak’uluk re li hu nawb’il ru xb’aan li xb’eenil malaj laj tij, malaj ut eb’ laj tzolonel malaj eb’ laj tenq’anel re li iglees naru neke’xk’e xk’ab’a’ chiru.
 K’ehomaq reetal, taatz’iib’amanq jun aesil sa’ eeyanq; ut sa’ a’an taayeemanq naq laa’at jun aj bilol na’leb’, jun aj jaltesinel ru aatin, jun profeet, jun cx’apostol li Jesukristo, jun xb’eenil sa’ li iglees xb’aan li rajom li Dios Yuwa’b’ej, ut li rusilal lee Qaawa’ Jesukristo, Chi amusiq’anb’il xb’aan li Santil Musiq’ej re xk’eeb’al lix k’ojob’ankil, ut re xwaklesinkil choq’ re li paab’aal q’axal sant.
Ut li aiglees a’an bkik’uub’aman ut kixaqab’aman sa’ jun mil waqxaqib’ cient rik’in lajeeb’ roxk’aal xchihab’il lee Qaawa’, sa’ xkaa li po, ut sa’ xwaq xb’e li po Abril yeeb’il re.
Jo’kan ut, ninye re li iglees, taak’e aaxik rik’in chixjunil li araatin ut taqlahom li tixk’e eere jo’ chanru naxk’ul, rik’in b’eek chi anchal li bsantilal chiwu; Xb’aan naq li araatin a’an teek’ul, chanchan sa’ tz’aqal xtz’uumal we chalenaq chaq, rik’in anchal li kuyuk ut paab’aal.
Xb’aan naq rik’in xb’aanunkil li k’a’aq re ru a’in li arokeb’aal xb’alb’a ink’a’ taanumtaaq sa’ eeb’een; relik chi yaal, ut li Dios tixjek’i chaq cheru li wankilal re bq’ojyin, ut tixk’e chi cchiq’mank li choxa choq’ re lee chaab’ilal, ut lix dloq’al lix k’ab’a’.
Xb’aan naq jo’ka’in naxye li Qaawa’ Dios: A’an kinmusiq’a re xk’eeb’al chi b’eek lix k’anjel aSion rik’in nimla wankilal choq’ re chaab’ilal, ut lix yalb’al xq’e ninnaw, ut lix tij ak wab’ihom.
Relik chi yaal, li yaab’ak kixb’aanu choq’ re Sion ak wilom, ut tink’e naq ink’a’ chik taaraho’q xch’ool chirix, xb’aan naq xchal xkutankil naq taasaho’q xch’ool, toj reetal li arisinkil xmaak, ut lix k’utb’esinkil li wosob’tesihom sa’ xb’een lix k’anjel.
Xb’aan naq, k’ehomaq reetal, laa’in atinwosob’tesiheb’ chixjunil li neke’k’anjelak sa’ li bwawimq rik’in jun kawil osob’tesink, ut te’xpaab’ li raatin a’an, li k’eeb’il re inb’aan rik’in laj cK’ojob’anel Ch’oolej, li dnaxk’utb’esi naq li Jesus ekik’ehe’ chiru krus xb’aaneb’ li fwinq aj maak choq’ re lix maak li gruchich’och’, relik chi yaal, re taa’isimanq li maak choq’ re li hch’oolej tuulan.
Jo’kan ut, aajel ru chiwu naq a’an ataak’ojob’aaq aab’aan, at Oliver Cowdery lin apostol; A’in ut jun k’ojob’anb’il k’anjel choq’ aawe, naq laa’at jun xb’eenil rub’el ruq’ a’an, chi a’an li axb’een chawu, re naq tatwanq laa’at choq’ xb’eenil chiru li iglees a’in re li Kristo, li nak’amok re lin k’ab’a’— Ut li xb’een aj jultikanel aatin re li iglees a’in choq’ re li iglees, ut chiru li ruchich’och’, relik chi yaal, chiruheb’ laj Gentil; relik chi yaal, ut jo’ka’in naxye li Qaawa’ Dios, ilomaq, ilomaq!
chiruheb’ ajwi’ laj aJudio.
Amen.
 K’ehomaq reetal, ninye eere naq chixjunil li anajteril sumwank kink’e chi oso’k sa’ li na’leb’ a’in; ut a’in jun sumwank li bak’ ut li junelik nakana, a’an ajwi’ li kiwan chaq chalen sa’ xtiklajik.
Jo’kan ut, us ta taakub’eeq xha’ junaq winq jun cient wa, maak’a’ na’ok wi’ re, xb’aan naq ink’a’ nekexru chi ok sa’ li okeb’aal laatz’ xb’aan lix achaq’rab’ laj Moises, chi moko xb’aan lee bkamenaqil k’anjel.
Xb’aan naq a’an sa’ xk’ab’a’ lee kamenaqil k’anjel naq kink’e chi waklesimank li roso’jikil sumwank a’in ut li iglees a’in choq’ we, jo’ chanru ajwi’ sa’ najter kutan.
Jo’kan ut, okanqex sa’ li aokeb’aal, jo’ kintaqla, ut bmeesik’ xk’eeb’al xna’leb’ lee Dios.
Amen.
 K’e reetal, ninye aawe laa’at, Oliver, junjunq li aatin.
K’e reetal, osob’tesinb’ilat, ut maajun tojb’a-maak wan sa’ aab’een.
A’ut chawil aawib’ chiru li aq’etq’etil, maare anchal tat-ok sa’ li baaleek.
K’e chi nawmank laa b’oqb’al choq’ re li iglees, ut chiru ajwi’ li ruchich’och’, ut taateemanq aach’ool re xjultikankil li yaal chalen anajwan ut chi junelik.
Amen.
K’e reetal, ninye aawe laa’at, Hyrum, junjunq li aatin; xb’aan naq laa’at ajwi’ maajun tojb’a-maak wan sa’ aab’een, ut teeb’il aach’ool, ut hitb’il li ru’uj aawaq’, ut laa b’oqb’al a’an re waklesink ch’oolej, ut re axk’eeb’al xkawilal li iglees rajlal.
Jo’kan naq teneb’anb’ilat choq’ re li iglees chi junelik, ut a’in xb’aan laa junkab’al.
Amen.
K’e reetal, ninye junjunq li aatin aawe laa’at, aSamuel; xb’aan naq laa’at ajwi’ maajun tojb’a-maak wan sa’ aab’een, ut laa b’oqb’al a’an re waklesink ch’oolej, ut re xk’eeb’al xkawilal li iglees; ut toj maji’ b’oqb’ilat chi jultikank aatin chiru li ruchich’och’.
Amen.
K’e reetal, ninye junjunq li aatin aawe laa’at, Jose; xb’aan naq laa’at ajwi’ maajun tojb’a-maak wan sa’ aab’een, ut laa b’oqb’al a’an re waklesink ch’oolej, ut re xk’eeb’al xkawilal li iglees; ut a’in li teneb’anb’il sa’ aab’een chalen anajwan ut chi junelik.
Amen.
K’e reetal, nink’utb’esi aawe laa’at, Joseph Knight, rik’in li aatin a’in, naq tento taapaqo laa akrus, sa’ li tento btattijoq wi’ crik’in xyaab’ aakux chiru li ruchich’och’ jo’ ajwi’ sa’ muqmu, ut sa’ laa junkab’al, ut sa’ xyanqeb’ li raab’ileb’ aab’aan, ut sa’ chixjunil li na’ajej.
Ut k’e reetal, li teneb’anb’il sa’ aab’een, a’an axjunajinkil aawib’ rik’in li tz’aqal iglees, ut xk’eeb’al laa waatin chi waklesink ch’oolej rajlal, re taaruuq taak’ul lix q’ajkamunkil laj k’anjel.
Amen.
 K’e reetal, katb’oqe’ ut kisik’e’ aawu chixtz’iib’ankil lix Hu laj Mormon, ut choq’ re lin k’anjel; ut laa’in katinwaklesi chaq sa’eb’ laa ch’a’ajkilal, ut kink’e aana’leb’, jo’kan naq katkole’ chiru chixjunileb’ li xik’ neke’ilok aawe, ut katkole’ chiruheb’ lix wankilal laj Satanas ut chiru q’ojyin!
A’b’anan, moko wankat ta chi maak’a’ aamaak sa’ li aq’etok aatin xab’aanu; a’b’anan chap laa b’e ut matmaakob’ chik.
aNimob’resi ru laa wopiis; ut chirix naq xat-awk sa’eb’ laa ch’och’ ut xakawresiheb’, ayu chi seeb’ rik’in li iglees li wan bColesville, Fayette, ut Manchester, ut eb’ a’an cte’xk’e li taak’anjelaq aawe, ut laa’in tinwosob’tesiheb’ sa’ li k’a’ru re musiq’ej jo’ ajwi’ re li yu’am a’in; A’ut wi ink’a’ nakate’xk’ul, tintaqla sa’ xb’eeneb’ jun majewank ruuchil li osob’tesink.
Ut tatkanaaq sa’ xpatz’b’al xk’ab’a’ li Dios sa’ lin k’ab’a’, ut xtz’iib’ankil li k’a’aq re ru taak’ehe’q aawe xb’aan laj aK’ojobanel Ch’oolej, ut xch’olob’ankil chixjunileb’ li loq’laj hu chiru li iglees.
Ut taak’eemanq aawe sa’ li hoonal ajwi’ a’an k’a’ru ataaye ut taatz’iib’a, ut eb’ a’an te’rab’i, malaj ut tintaqla reheb’ jun majewank ruuchil li osob’tesink.
Xb’aan naq taaq’axtesi chixjunil laa ak’anjel sa’ Sion; ut sa’ a’in taawanq xkawilal aametz’ew.
Aj akuyunelaqat sa’ li bch’a’ajkilal, xb’aan naq k’ihaq laa we taawanq; a’b’an cchakuy, xb’aan naq il, laa’in wankin aawik’in, toj sa’ droso’jikeb’ laa kutan.
Ut sa’ li k’anjel re li yu’am a’in moko taawanq ta aametz’ew, xb’aan naq moko a’in ta laa b’oqb’al.
Chak’e aach’ool rik’in laa ab’oqb’al ut taawanq aawik’in li tatruuq wi’ chixnimob’resinkil ru laa wopiis, ut chixch’olob’ankil chixjunileb’ li loq’laj hu, ut chi kanaak sa’ xk’eeb’al li uq’ej ut xk’ojob’ankileb’ li iglees.
Ut laa was aawiitz’in aj Oliver taakanaaq sa’ xk’amb’al lin k’ab’a’ chiru li ruchich’och’, ut rik’in ajwi’ li iglees.
Ut mixk’oxla naq tz’aqalaq ta li naru chixyeeb’al choq’ re lin k’anjel; ut ilomaq, wankin rik’in a’an toj sa’ roso’jik.
Wik’in laa’in taawanq xloq’al, ut moko xjunes ta rib’, ma sa’ xq’unal xmetz’ew malaj sa’ xkawil xmetz’ew, ma chi b’ak’b’o malaj chi ach’ab’anb’il; Ut sa’ chixjunil li hoonal, ut sa’ chixjunil li na’ajej, tixte xtz’uumal li re ut atixch’olob’ lin evangelio jo’ rik’in xyaab’ jun btrompeet, chi kutan jo’ ajwi’ chi q’eq.
Ut laa’in tink’e li metz’ew re, xkomon li moko nawb’il ta sa’ xyanqeb’ li winq.
Meepatz’ asachb’a-ch’oolej, ka’ajwi’ wi btexintaqla, ka’ajwi’ crisinkileb’ chaq dlaj tza, exk’irtesinkileb’ li yaj, ut chirixeb’ li fk’anti’ wankeb’ xmay, ut chirix li may nakamsin; Ut ali k’a’aq re ru a’in ink’a’ teeb’aanu, ka’ajwi’ wi patz’b’il cheru xb’aaneb’ li neke’ajok re, re te’tz’aqloq ru li loq’laj hu, xb’aan naq teeb’aanu jo’ chanru li k’a’ru tz’iib’anb’il.
Ut sa’ yalaq b’ar chi na’ajej atex’ok wi’, ut ink’a’ nekexxk’uleb’ sa’ lin k’ab’a’, teekanab’ jun majewank ruuchil li osob’tesink, rik’in xchiq’b’al chaq li bpoqs sa’ lee roq chirixeb’ choq’ xk’utb’al xyaalal, ut xch’ajob’resinkil lee roq chire li b’e.
Ut taak’ulmanq naq yalaq ani tixk’e li ruq’ sa’ eeb’een re rahob’tesink, teetaqla chi sak’e’k sa’ lin k’ab’a’; ut k’ehomaq reetal, laa’in tinsak’eb’ jo’ chanru lee raatin, sa’ li kutan k’oxlanb’il inb’aan.
Ut yalaq ani taajitoq eere rik’in li chaq’rab’ majewanb’ilaq xb’aan li chaq’rab’.
Ut moko taak’am ta ak’uuleb’aal chi moko champa, chi moko li xuq’, chi moko wiib’ aawaq’, xb’aan naq li iglees tixk’e aawe sa’ li hoonal ajwi’ a’an k’a’ru na’ajman chawu choq’ tzakemq ut choq’ aq’ej, ut choq’ xaab’ ut choq’ tumin, ut choq’ champa.
Xb’aan naq b’oqb’ilat achixsetb’al li ruq’ li wawimq rik’in jun xnimal ru setok, relik chi yaal, ka’ajwi’ li jun sutaq chik; relik chi yaal, ut jo’kan ajwi’ chixjunileb’ li bk’ojob’anb’il aab’aan, ut eb’ a’an te’xb’aanu jo’ chanru ajwi’ li eetalil k’utb’il arin.
Amen.
 Chat-ab’inq chiru lix yaab’ xkux li Qaawa’ laa Dios, naq nakatwaatina laa’at, Emma Smith, lin rab’in; xb’aan naq chi yaal ninye aawe, chixjunileb’ li aneke’k’uluk re lin evangelio a’aneb’ alalb’ej ut rab’inb’ej sa’ lin bawa’b’ejihom.
Jun k’utb’esinb’il na’leb’ nink’e aawe chirix li rajom inch’ool; ut wi tiikat chi paab’ank ut anakatb’eek sa’ xb’ehil li bsaq ruhil na’leb’ chiwu, laa’in tinkol rix laa yu’am, ut taak’ul jun caaweechanihom sa’ Sion.
K’e reetal, kuyb’ileb’ laa amaak, ut laa’at jun Qana’ sik’b’il ru, li bb’oqb’il inb’aan.
Matwech’ink xb’aan li k’a’aq re ru ink’a’ xawil, xb’aan naq tz’apb’il chawu ut chiru li ruchich’och’, a’an xchaab’ilal inna’leb’ sa’ jun kutan toj chalel.
Ut li ropiis laa b’oqb’al a’anaq choq’ axk’ojob’ankil xch’ool lin moos laj Jose Smith, alalb’ej, laa b’eelom, sa’ lix ch’a’ajkilal, rik’in li aatin li nak’ojob’an ch’oolej, sa’ li musiq’ej re tuulanil.
Ut tatxik chirix sa’ xhoonal lix xikik, ut tatwanq chiru choq’ aj tz’iib’anel, naq maa’ani wan choq’ aj tz’iib’anel chiru, re taaruuq tintaqla lin moos, aj Oliver Cowdery, yalaq b’ar nawaj.
Ut atatk’ojob’aaq rub’el ruq’ a’an re xch’olob’ankileb’ li loq’laj hu, ut re xwaklesinkil xch’ool li iglees, jo’ chanru k’eeb’ilaq aawe xb’aan inMusiq’.
Xb’aan naq a’an tixk’e li aruq’ sa’ aab’een, ut taak’ul li Santil Musiq’ej, ut k’eeb’ilaq laa hoonal chi tz’iib’ak, ut chixtzolb’al naab’al.
Ut moko na’aje’ ta naq tatxuwaq, xb’aan naq laa b’eelom tixk’e li nak’anjelak aawe sa’ li iglees; xb’aan naq choq’ reheb’ a’an lix ab’oqb’al a’an, re naq chixjunil li k’a’aq re ru btaak’utb’esimanq chiruheb’, yalaq k’a’ru li nawaj, jo’ chanru lix paab’aaleb’.
Ut ninye chi yaal aawe naq taatz’eq chawix li ak’a’aq re ru re li bruchich’och’ a’in, ut ctaasik’ li k’a’ru re jun q’axal chaab’il wi’chik.
Ut k’eeb’ilaq ajwi’ aawe xsik’b’aleb’ ru xkomon li loq’laj ab’ich, jo’ chanru k’eeb’ilaq aawe, li nasaho’ wi’ sa’ inch’ool, re taawanq sa’ lin iglees.
Xb’aan naq nasaho’ li waam rik’in lix ab’ichahom li baamej; relik chi yaal, lix b’icheb’ li tiikeb’ xch’ool a’an jun li tij chiwu, ut sumenb’ilaq rik’in jun osob’tesink sa’ xb’een lix jolomeb’.
Jo’kan ut, waklesi aawaam ut chisaho’q sa’ aach’ool, ut chatjiloq rik’ineb’ li sumwank li kak’uub’.
Chatkanaaq sa’ li musiq’ej re atuulanil, ut chawil aawib’ chiru li bq’etq’etil.
Chisaho’q laa waam rik’in laa b’eelom, ut li loq’alil li taachalq sa’ xb’een a’an.
Chapaab’eb’ lin taqlahom rajlal, ut jun akoroon re btiikilal taak’ul.
Ut wi ink’a’ nakab’aanu a’in, b’ar wankin wi’ cmoko tatruuq ta chi chalk.
Ut chi yaal, chi yaal, ninye aawe, naq a’in lix ayaab’ inkux choq’ reheb’ chixjunil.
Amen.
 K’ehomaq reetal, ninye eere naq teekanab’ chi q’axtesiik lee kutan choq’ re axtzolb’aleb’ li loq’laj hu, ut re jultikank aatin, ut re xk’ojob’ankil li iglees li wan bColesville, ut re xb’aanunkil eek’anjel sa’ li ch’och’, li b’arwan na’ajman, toj reetal naq texxik sa’ rokeb’ saq’e re xb’aanunkil li ch’utub’aj-ib’ li taachalq; toja’ ut naq taak’ehe’q chi nawmank cheru k’a’ru teeb’aanu.
Ut chixjunil li k’a’aq re ru taab’aanumanq chi ak’ulub’anb’il sa’ komonil sa’ li iglees, rik’in xnaab’alil li tijok ut paab’aal, xb’aan naq chixjunil li k’a’aq re ru teek’ul rik’in li paab’aal.
Amen.
 K’e reetal, ninye aawe, aOliver, naq taak’eemanq aawe naq tat-ab’iiq xb’aan li iglees sa’ chixjunil li k’a’aq re ru li b’arwan btaak’ut chiruheb’ rik’in laj cK’ojob’anel Ch’oolej, chirix li k’utb’esinb’il na’leb’ ut li taqlahom li kink’e.
A’ut k’e reetal, chi yaal, chi yaal ninye aawe, amaajun taaxaqab’amanq chixk’ulb’aleb’ li taqlahom ut k’utb’esinb’il na’leb’ sa’ li iglees a’in, ka’ajwi’ lin moos aj bJose Smith, alalb’ej, xb’aan naq a’an naxk’ul jo’ chanru ajwi’ laj Moises.
Ut laa’at tat-ab’inq chiru li k’a’aq re ru nink’e re a’an, jo’ chanru ajwi’ laj aAaron, re xch’olob’ankil chi tiik li taqlahom ut li k’utb’esinb’il na’leb’ chiru li iglees, rik’in wankilal ut chi bk’eeb’il aawankil.
Ut wi k’amb’ilat sa’ junaq hoonal xb’aan laj K’ojob’anel Ch’oolej chi aaatinak malaj chi k’utuk, malaj sa’ chixjunil hoonal jo’ taqlahom chiru li iglees, tatruuq chixb’aanunkil.
A’b’anan ink’a’ tattz’iib’aq jo’ taqlahom, jo’ b’an chaab’il na’leb’; Ut ink’a’ taataqla li ani wan sa’ aajolomil, ut sa’ xjolomil li iglees; Xb’aan naq xink’e re a’an lix alaawil li bmuqmuukil na’leb’, ut li k’utb’esinb’il na’leb’ li k’eeb’ileb’ xtz’apb’al, toj reetal naq tinxaqab’ choq’ reheb’ jalan chik sa’ xna’aj.
Ut anajwan, k’e reetal, ninye aawe naq tatxik rik’ineb’ laj aLamanita ut taajultika lin bevangelio chiruheb’; ut a’ yaal jo’ neke’xk’ul laa k’utum taak’e chi xaqab’amank lin iglees sa’ xyanqeb’; ut taawanq li na’leb’ taak’utb’esimanq chawu, a’b’anan maatz’iib’a jo’ taqlahom.
Ut anajwan, k’e reetal, ninye aawe naq moko k’utb’esinb’il ta, ut maajun winq nanawok re b’ar taakab’lamanq li atenamit bSion; taak’eemanq b’an moqon.
K’e reetal, ninye aawe naq taawanq sa’eb’ li nub’aal chixk’atqeb’ laj Lamanita.
Ink’a’ tat-elq chaq sa’ li na’ajej a’in toj chirix li ch’utub’aj-ib’; ut lin moos aj Jose taaxaqab’amanq re taajolominq sa’ xb’een li ch’utub’aj-ib’, xb’aan xyaab’ xkux li ch’utub’aj-ib’, ut li k’a’ru tixye aawe, laa’at taaye.
Ut jo’kan wi’chik, taak’ul laa was aawiitz’in, aj Hiram Page, aaajunes aawochb’een a’an, ut taaye re naq li k’a’ru xtz’iib’a li x’el chaq sa’ li pek a’an, moko we ta, ut naq laj bSatanas cxb’alaq’i; Xb’aan naq, k’e reetal, li k’a’aq re ru a’in moko eetalinb’il ta choq’ re a’an, chi moko taa’eetaliiq k’a’ruhaq re anihaq sa’ li iglees a’in wi moko naxk’am ta rib’ rik’ineb’ li sumwank re li iglees.
Xb’aan naq chixjunil li k’a’aq re ru tento taab’aanumanq chi tustu, ut chi ak’ulub’anb’il sa’ komonil sa’ li iglees, rik’in li tijok chi wank li paab’aal.
Ut laa’at tattenq’anq chixtuqub’ankil chixjunil li k’a’aq re ru a’in, jo’ chanru li sumwank re li iglees, rub’elaj naq taachap laa b’e sa’ xyanqeb’ laj Lamanita.
Ut ataak’eemanq aawe chalen chaq sa’ li hoonal tatxik wi’, toj sa’ li hoonal tatsutq’iiq wi’, k’a’ru taab’aanu.
Ut tento taate xtz’uumal aawe sa’ chixjunil hoonal, re xch’olob’ankil lin evangelio rik’in xyaab’ li saho’k ch’oolej.
Amen.
 Lix ak’anjel, ut lix k’uub’anb’il k’oxlahom, ut li rajom li Dios ink’a’ naru nasache’ xwankil, chi moko naru na’oso’.
Xb’aan naq li aDios ink’a’ nab’eek chiru li yokotzinb’il b’e, chi moko naxjal xb’e sa’ li nim uq’ej chi moko sa’ li tz’e, chi moko naxjal rib’ rik’in li k’a’ru xye, jo’kan naq tiik ru li ruq’ xb’e, ut lix bb’e wan sa’ junaj chi sutam li wan chi junelik.
Chijultiko’q, chijultiko’q aawe naq maawa’ lix ak’anjel li Dios li nasache’ xwankil, a’b’an lix k’anjeleb’ li winq; Xb’aan naq us ta naru junaq winq chixk’ulb’al k’iila k’utb’esinb’il na’leb’, ut chi wank xwankil chixb’aanunkil k’iila xninqal ru k’anjel, wi b’an anaxnima rib’ rik’in tz’aqal lix metz’ew, ut naxk’e chi yal jo’maajo’ li bna’leb’ k’eeb’il xb’aan li Dios, ut naxtaaqe li naxye li rajom a’an ut li cratawom lix tib’el, tento taat’ane’q ut tixk’am chaq sa’ xb’een li deeqajuuk xb’aan jun Dios tiik xch’ool.
K’e reetal, k’eeb’il chaq sa’ aawuq’ li k’a’aq re ru a’in, a’ut k’a’jo’ xkawil li taqlanb’ilat wi’; ut chijultiko’q ajwi’ aawe li k’a’ru yeechi’inb’il aawe, wi ink’a’ nakaq’et.
Ut k’e reetal, k’a’jo’ naq kok’ aj xsa’ akaq’et lix taqlahom ut lix chaq’rab’ li Dios, ut katkana chi bq’unb’esinb’il aach’ool xb’aaneb’ li winq.
Xb’aan naq k’e reetal, ink’a’ raj akaxuwaheb’ ru li winq wi’chik chiru li Dios.
Us ta eb’ li winq neke’xk’e chi yal jo’maajo’ li na’leb’ k’eeb’il xb’aan li Dios, ut bxik’ neke’ril li raatin— Laa’at b’an tento raj naq tiikat chaq chi paab’ank; ut a’an kixye’ raj lix tel ut katxtenq’a raj chiru chixjunil lix lochb’il atzimaj li bxik’ na’ilok aawe; ut kiwan raj aawik’in sa’ li junjunq chi crahil kutan.
K’e reetal, laa’at aj Jose, ut kisik’e’ aawu re xb’aanunkil lix k’anjel li Qaawa’, a’b’an sa’ xk’ab’a’ li q’etok aatin, wi ink’a’ nakawil aawib’ tatt’ane’q.
A’ut chijultiko’q aawe, li Dios a’an aj uxtaan; jo’kan ut, jal aak’a’uxl chirix li k’a’ru xab’aanu li moko naxk’am ta rib’ rik’in li taqlahom kink’e aawe, ut toj sik’b’il aawu, ut b’oqb’ilat wi’chik sa’ li k’anjel; Wi ink’a’ nakab’aanu a’in, tatq’axtesiiq ut tatwanq jo’ chanru li jun ch’ol chik chi winq, ut maak’a’aq chik aamaatan.
Ut naq kaq’axtesi li k’a’ru k’eeb’il chaq aawilob’aal ut aawankil xb’aan li Dios re axjaltesinkil ru, kaq’axtesi li k’a’ru loq’ sa’ ruq’ jun li bwinq aj maak, Li xk’ehok chi yal jo’maajo’ li na’leb’ k’eeb’il xb’aan li Dios, ut xq’et li k’a’ru q’axal loq’ li kixyeechi’i chaq chiru li Dios, ut xwan chi chapcho chiru tz’aqal lix k’oxlahom, ut axnima rib’ rik’in tz’aqal lix na’leb’.
Ut a’in li ajom li kisach wi’ chawu chiru jarub’aq kutan li k’eeb’il chaq aawe— Xb’aan naq laa’at kakanab’ li na’leb’ k’eeb’il xb’aan laj ab’eresinel aawe chi yeq’iik chalen chaq sa’ xtiklajik.
A’b’anan lin k’anjel taaxik chi uub’ej, xb’aan naq jo’ chanru naq li na’leb’ chirix jun aj aKolonel ak xchal sa’ li ruchich’och’, rik’in bli yaal ke’xch’olob’ laj Judio, chi jo’kan ajwi’ naq taachalq li cna’leb’ chirix jun aj Kolonel rik’in lin tenamit— Ut rik’ineb’ laj aNefita, ut eb’ laj Jakobita, ut eb’ laj Josefita, ut eb’ laj Tzoramita, rik’in li yaal ke’xch’olob’ lix yuwa’eb’— Ut li yaal a’in ake’xch’olob’ k’amb’ilaq chi nawe’k xb’aaneb’ laj bLamanita, ut eb’ laj Lemuelita, ut eb’ laj Ismaelita, li cke’laj chi maak’a’eb’ xpaab’aal xb’aan lix maa’usilaleb’ lix yuwa’eb’, li kixkanab’ li Qaawa’ dchixsachb’aleb’ laj Nefita li ras riitz’ineb’, sa’ xk’ab’a’ lix maa’usilaleb’ ut lix tz’eqb’eetalileb’.
Ut choq’ re li aajom ajwi’ a’in ke’kole’ rix li bperel ch’iich’ a’in, li wan wi’ li tz’iib’anb’il esil a’in—re naq taatz’aqloq ru lix cyeechi’ihom li Qaawa’, li kixyeechi’i reheb’ lix tenamit; Ut re naq eb’ laj aLamanita te’k’ame’q chixnawb’al chirixeb’ lix yuwa’eb’, ut re naq te’xnaw lix yeechi’ihom li Qaawa’, ut re naq bte’xpaab’ li evangelio ut cte’xkanab’ rib’ chiru lix k’ulub’ejil li Jesukristo, ut dte’nimob’resiiq xloq’al rik’in xpaab’ankil lix k’ab’a’, ut re naq rik’in xjalb’aleb’ xk’a’uxl te’ruuq chi kole’k.
Amen.
 K’e reetal, ninye aawe, at aDavid, naq bkaxuwa ru li winq ut ink’a’ katwan cchi chapcho chiwu choq’ re aametz’ew jo’ tento raj kab’aanu.
Q’axal wi’chik b’an kiwan aak’a’uxl rik’in li k’a’aq re ru re li aruchich’och’ chiru li k’a’aq re ru we laa’in, aj Yiib’ahom aawe, ut li k’anjel li katb’oqe’ wi’; ut ink’a’ kat-ab’in chiru lin Musiq’, ut chiruheb’ li ke’k’ehe’ sa’ aab’een; kiq’unb’esiik b’an aach’ool xb’aaneb’ li moko taqlanb’ileb’ ta inb’aan.
Jo’kan ut, kanab’anb’ilat chi patz’ok aajunes sa’ wuq’, ut achixtz’ilb’al rix sa’ aach’ool li k’a’aq re ru kak’ul.
Ut taawanq chaq aawochoch sa’ li rochoch laa yuwa’, toj reetal naq tink’e xkomon chik li taqlahom aawe.
Ut taak’e aawib’ rik’in li ak’anjel sa’ li iglees, ut chiru li ruchich’och’, ut sa’eb’ li na’ajej sa’ aasutam.
Amen.
K’e reetal, ninye aawe laa’at, aPeter, naq taachap baab’e aawochb’eenaq laa komon Oliver, xb’aan naq xtaw cxq’ehil naq aajel ru choq’ we naq taate xtz’uumal aawe re xch’olob’ankil lin evangelio; jo’kan ut, matxuwak, dchat-ab’inq b’an chiru li raatin ut lix tijom laa komon li tixk’e aawe.
Ut chattawasiiq laa’at sa’ chixjunil li tawasiik naxk’ul a’an, chi waklesinb’il rajlal aach’ool chiwu sa’ tijok ut paab’aal, choq’ re lix kolb’al a’an ut laa kolb’al; xb’aan naq xink’e re a’an wankilal chixwaklesinkil lin aiglees sa’ xyanqeb’ laj bLamanita; Ut maajun kinxaqab’ chi wank choq’ aj k’ehol na’leb’ asa’ xb’een a’an sa’ li iglees, chirix li na’leb’ re li iglees, ka’ajwi’ lix komon, aj Jose Smith, alalb’ej.
Jo’kan ut, chat-ab’inq chiru li k’a’aq re ru a’in, ut chayalaq aaq’e sa’ xpaab’ankil lin taqlahom, ut tat-osob’tesiiq choq’ re li junelik yu’am.
Amen.
K’e reetal, ninye aawe, at inmoos John, naq taatikib’ chalen sa’ li hoonal a’in axch’olob’ankil lin evangelio, jo’ rik’in bxyaab’ li trompeet.
Ut laa k’anjel taawanq sa’ rochoch laa was aawiitz’in aj Philip Burroughs, ut sa’ li na’ajej a’an li wan sa’ xsutam, relik chi yaal, yalaq b’ar tatruuq wi’ chi ab’iik, toj reetal naq tatintaqla chi elk chaq arin.
Ut chixjunil laa k’anjel taawanq sa’ Sion, chi anchal aawaam, chalen anajwan; relik chi yaal, rajlal taate xtz’uumal aawe choq’ re lin k’anjel, chi aink’a’ nakaxuwa k’a’ru taaruuq tixb’aanu li bwinq, xb’aan naq laa’in wankin caawik’in.
Amen.
 At walal aThomas, osob’tesinb’ilat xb’aan laa paab’aal chirix lin k’anjel.
K’e reetal, wanjenaq xk’ihal aach’a’ajkilal xb’aan laa junkab’al; a’b’anan, laa’in tatwosob’tesi laa’at ut laa junkab’al, relik chi yaal, eb’ laa kok’al; ut taachalq xkutankil naq te’paab’anq ut te’xnaw li yaal, ut te’wanq sa’ junajil aawik’in sa’ lin iglees.
Waklesi aawaam ut chisaho’q sa’ aach’ool, xb’aan naq xwulak xhoonal aataqlanb’il k’anjel; ut taahite’q li ru’uj aawaq’, ut taach’olob’ li asahil esilal re nimla sahil ch’oolejil chiru li tasal tenamit a’in.
aTaach’olob’ li k’a’aq re ru li k’utb’esinb’il chiru lin moos, aj Jose Smith, alalb’ej.
Tat-ok chi jultikank aatin chalen sa’ li hoonal a’in, relik chi yaal, chi q’olok sa’ li awimq li ak bq’an ru choq’ re k’ate’k.
Jo’kan ut, ach’ik laa setleb’ ch’iich’ chi anchal aawaam, ut bkuyb’il laa maak, ut taatub’laaq li cq’olom chawix, xb’aan naq laj dk’anjel xk’ulub’ lix tojb’al.
Jo’kan ut, te’wanq xyu’am laa junkab’al.
K’e reetal, chi yaal ninye aawe, elen chaq rik’ineb’ yal chiru junjunq kutan, ut ch’olob’ li waatin, ut laa’in tinkawresi jun li na’ajej choq’ reheb’.
Relik chi yaal, laa’in atinte xch’ooleb’ li tenamit, ut eb’ a’an tate’xk’ul.
Ut tinxaqab’ jun iglees rik’in laa wuq’; Ut laa’at ataak’eheb’ xkawilal ut taakawresiheb’ choq’ re li kutan naq te’ch’utub’aaq.
Aj akuyunelaqat sa’ li bch’a’ajkilal; maahob’eb’ li neke’hob’ok.
Jolomi laa cjunkab’al sa’ tuulanil, ut xaqxooqat junelik.
K’e reetal, ninye aawe naq tatwanq choq’ aj b’anonel choq’ re li iglees, a’b’an moko re ta li ruchich’och’, xb’aan naq eb’ a’an ink’a’ tate’xk’ul.
Chap aab’e yalaq b’ar nawaj, ut taak’ehe’q aawe xb’aan laj aK’ojob’anel Ch’oolej k’a’ru taab’aanu ut toj b’ar tatxik.
Junelik achattijoq, maare anchal tat-ok sa’ li baaleek ut taasachq laa q’ajkamunkil.
aTiikaqat chi paab’ank toj sa’ roso’jik, ut il, laa’in wankin baawik’in.
Li aatin a’in moko re ta winq chi moko reheb’ li winq; we b’an laa’in, li Jesukristo ajwi’, laj Tojol aawix, xb’aan li crajom li Yuwa’b’ej.
Amen.
 Anajwan ut chirix lin moos aj aParley P. Pratt, k’ehomaq reetal, ninye re naq jo’ naq yo’yookin nawaj naq a’an tixch’olob’ lin evangelio ut btaatzoloq chiwix, ut naq tuulanaq a’an, ut kub’enaqaq xch’ool.
Ut li k’a’ru kinxaqab’ choq’ re, a’an naq ataaxik rochb’eeneb’ lin moos, aj Oliver Cowdery ut aj Peter Whitmer, alalb’ej, sa’ li yamyookil ch’och’ sa’ xyanqeb’ laj bLamanita.
Ut laj aZiba Peterson taaxik ajwi’ rochb’eeneb’, ut laa’in ajwi’ tinxik rochb’eeneb’ ut tinwanq sa’ bxyiheb’, ut laa’in laj caatinanel chirixeb’ chiru li Yuwa’b’ej, ut maak’a’ taanumtaaq sa’ xb’eeneb’.
Ut eb’ a’an ate’ab’inq chiru li k’a’ru tz’iib’anb’il, ut maajun chik bk’utb’esinb’il na’leb’ te’xb’aanu rib’ jo’ xe’xk’ul; ut junelik te’tijoq re taaruuq ctinte ajwi’ a’an chiru lix dnawomeb’.
Ut te’ab’inq chiru li aatin a’in, ut ink’a’ te’xchap chi q’un, ut laa’in te’wosob’tesi.
Amen.
 K’ehomaq reetal, ninye eere, ex inmoos Ezra ut Northrop, tehomaq lee xik ut chex’ab’inq chiru lix yaab’ xkux li Qaawa’ lee Dios, li yo’yo ut nim xwankil li araatin, q’es wi’chik ru chiru jun yok’leb’ ch’iich’ ka’pak’al xq’esnal, li najache’ wi’ ru xb’asalil li b’aqelej ut li sulutz, li aamej ut li musiq’ej, ut naxtz’il rix lix k’oxlahom ut li brajom li ch’oolej.
Xb’aan naq chi yaal, chi yaal, ninye eere naq b’oqb’ilex chixtaqsinkil xyaab’ eekux jo’ rik’in axyaab’ jun trompeet, ut chixch’olob’ankil lin evangelio chiru jun tasal tenamit yokotzinb’il ut po’jenaq xch’ool.
Xb’aan naq k’ehomaq reetal, ak aq’an ru li awimq choq’ re q’ole’k; ut ak xtaw li bxjunlaju hoonal, ut li croso’jikil sut tinb’oqeb’ wi’ aj k’anjenel sa’ lin awimq.
Ut ak axpo’e’ ru lin bawimq, li junjunq raqal; ut maajun wan li nab’aanunk re li cus, ka’ajwi’ junjunq ajwi’; ut eb’ a’an dneke’sach xna’leb’ naab’al sut xb’aan li etijok chi tojb’il, ut po’jenaqeb’ xk’a’uxl chixjunileb’.
Ut chi yaal, chi yaal, ninye eere, naq li aiglees a’in bkinxaqab’ ut kinb’oq chaq sa’ li yamyookil ch’och’.
Ut jo’ka’in ajwi’ ateb’inch’utub’ li sik’b’ileb’ ru inb’aan chalen chaq sa’ bxkaajachalil li ruchich’och’, jo’ k’ihaleb’ ajwi’ li te’paab’anq we, ut te’ab’inq chiru xyaab’ inkux.
Relik chi yaal, ninye chi tz’aqal yaal eere, naq ak q’an ru li awimq choq’ re q’ole’k; jo’kan ut, ch’ikomaq lee setleb’ ch’iich’, ut q’olonqex chi anchal eemetz’ew, eek’a’uxl, ut eekawilal.
aTehomaq xtz’uumal eere ut taanujaq, ut tex’ok chanchan ajwi’ laj bNefi najter, li ki’el chaq Jerusalen chiru li yamyookil ch’och’.
Relik chi yaal, tehomaq xtz’uumal eere ut meekotz eemetz’ew, ut taatub’laaq li aq’olom cherix, xb’aan naq ilomaq, laa’in wankin eerik’in.
Relik chi yaal, tehomaq xtz’uumal eere ut taanujaq, ut cheye: aChejal eek’a’uxl, chejal eek’a’uxl, ut chekawresi lix b’e li Qaawa’, ut chetiikob’resi ru li ruq’ xb’e, xb’aan naq taanach’oq chaq li awa’b’ejihom re choxa; Relik chi yaal, chejal eek’a’uxl ut achikub’eeq eeha’, chejunjunqalex, choq’ re jun risinkil lee maak; relik chi yaal, chikub’eeq eeha’ rik’in ajwi’ li ha’, toja’ ut naq nachal li kub’iha’ re xam ut re li Santil Musiq’ej.
K’ehomaq reetal, chi yaal, chi yaal, ninye eere, a’in lin aevangelio; ut chijultiko’q eere naq te’wanq xpaab’aal chiwix, malaj ut maamin te’ruuq chi kole’k; Ut sa’ xb’een li asaqoonaq a’in tinkab’la lin iglees; relik chi yaal, sa’ xb’een li saqoonaq a’in kab’lanb’ilex laa’ex, ut wi texkanaaq, li brokeb’aal xb’alb’a ink’a’ taanumtaaq sa’ eeb’een.
Ut taajultiko’q eere li jar araqal ut sumwank re li iglees, re xpaab’ankileb’.
Ut yalaq ani wan xpaab’aal ateek’ojob’ sa’ lin iglees, rik’in xk’eeb’al li buq’ej, ut laa’in tink’e li cmaatan re li Santil Musiq’ej sa’ xb’eeneb’.
Ut lix Hu laj Mormon ut aeb’ li santil tz’iib’anb’il hu k’eeb’ileb’ inb’aan choq’ beetzolb’al; ut lix wankil lin Musiq’ cnaxk’e xyu’am chixjunil li k’a’aq re ru.
Jo’kan ut, tiikaqex chi paab’ank, junelik chextijoq, chi wanq eexam chi k’uub’anb’il ut chi lochlo, ut chi wan xya’al eerik’in, re naq kawalaqex sa’ xk’ulunik li aB’eelomej— Xb’aan naq k’ehomaq reetal, chi yaal, chi yaal, ninye eere, naq atink’ulunq chi seeb’.
Chi jo’kan.
Amen.
 At walal aOrson, k’e aaxik ut ab’i ut k’e reetal li k’a’ru tinye laa’in, li Qaawa’ Dios, aawe, li Jesukristo ajwi’ ut laj Tojol aawix; Lix asaqen ut lix yu’am li ruchich’och’, jun saqen li nalemtz’un sa’ q’ojyin ut li q’ojyin moko naxtaw ta ru; Li k’a’jo’ akixra li ruchich’och’, jo’kan naq bkixk’e tz’aqal lix yu’am, re naq jo’ k’ihaleb’ te’paab’anq, te’ruuq chi ok choq’ cralal li Dios.
Jo’kan naq laa’at walalat; Ut aosob’tesinb’ilat xb’aan naq xatpaab’an; Ut q’axal osob’tesinb’ilat wi’chik xb’aan naq ab’oqb’ilat inb’aan chixjultikankil lin evangelio— Chixtaqsinkil xyaab’ aakux jo’ rik’in xyaab’ li trompeet, najtaq xyaab’ ut kawaq, ut achixyaab’asinkil li jalb’a-k’a’uxlej chiru jun tasal tenamit yokotzinb’il ut po’jenaq xch’ool, re xkawresinkil lix b’e li Qaawa’ choq’ re li bxkab’ xk’ulunik.
Xb’aan naq k’e reetal, chi yaal, chi yaal, ninye aawe, naq taanach’oq chaq li ahoonal naq tink’ulunq sa’ jun bchoql rik’in wankilal ut nimla loq’alil.
Ut a’anaq axnimal ru kutan sa’ xhoonal ink’ulunik, xb’aan naq chixjunileb’ li jar tenamit bte’siksotq.
A’b’anan rub’elaj naq taachalq li xnimal ru kutan a’an, li saq’e taaq’ojyino’q ru, ut li po taakik’o’q ru; ut eb’ li chahim ink’a’ te’raj xk’eeb’al xlemtz’unkileb’, ut wankeb’ li te’t’anje’q, ut ninqi sache’k neke’royb’eniheb’ laj maak.
Jo’kan ut, taqsi lix yaab’ aakux ut amikotz aametz’ew, xb’aan naq li Qaawa’ Dios x’aatinak; jo’kan ut, aatinan jo’ profeet, ut k’eeb’ilaq rik’in lix bwankil li Santil Musiq’ej.
Ut wi tiikat chi paab’ank, k’e reetal, wankin aawik’in toj reetal naq tink’ulunq— Ut chi yaal, chi yaal, ninye aawe, tink’ulunq chi seeb’.
Laa’in laa Qaawa’ ut laj Tojol aawix.
Chi jo’kan.
Amen.
 Jo’ka’in naxye li Qaawa’ Dios, li aNim Xmetz’ew re laj Israel: K’e reetal, ninye aawe, at inmoos bEdward, naq osob’tesinb’ilat, ut kuyb’ileb’ laa maak, ut b’oqb’ilat chixjultikankil lin evangelio jo’ rik’in xyaab’ jun trompeet; Ut laa’in tink’e li awuq’ sa’ aab’een rik’in ruq’ lin moos aj Sidney Rigdon, ut taak’ul lin Musiq’, li Santil Musiq’ej, a’an ajwi’ laj bK’ojob’anel Ch’oolej, li tixk’ut chawu li ctuqtuukil k’a’aq re ru re li awa’b’ejihom; Ut laa’at taach’olob’ rik’in kawil xyaab’ kuxej, ut taaye: Hosanna, osob’tesinb’ilaq taxaq xk’ab’a’ li Dios q’axal taqenaq.
Ut anajwan li b’oqok ut taqlahom a’in nink’e aawe chirixeb’ chixjunil li winq— Naq jo’ k’ihaleb’ li te’chalq chiruheb’ lin moos aj Sidney Rigdon ut aj Jose Smith, alalb’ej, rik’in xk’ulub’ankil li b’oqok ut li taqlahom a’in, ate’k’ojobamanq ut te’taqlamanq bchixjultikankil li evangelio li junelik nakana, sa’ xyanqeb’ li tenamit— Rik’in xyaab’asinkil li jalb’a-k’a’uxlej, ut xyeeb’al: aKolomaq eerib’ chiru li po’jenaqil tasal tenamit a’in, ut elenqex chaq sa’ li xam, xik’ ut cheril us ta yal li baq’ej ch’ulakinb’il rik’in li tz’ejwalej.
Ut li taqlahom a’in taak’ehe’q reheb’ li xb’eenil re lin iglees, re naq li junjunq chi winq li taak’ulub’anq re chi junaj li rajom xch’ool, taaruuq chi k’ojob’aak ut chi taqlaak, jo’ chanru ajwi’ kinye.
Laa’in li Jesukristo, li Ralal li Dios; jo’kan ut, b’ak’omaq lee yiitoq, ut laa’in tinchalq chi jun xaqaamil sa’ lin asantil ochoch.
Chi jo’kan.
Amen.
 K’ehomaq reetal, ninye eere naq moko na’ajman ta ru choq’ we naq ateejaltesi chik li aatin toj reetal naq texxik sa’ li Ohio, ut a’in xb’aan laj xik’ ilonel, ut choq’ re lee chaab’ilal.
Ut jo’kan wi’chik, ninye eere naq ink’a’ texxik toj reetal naq xejultika lin evangelio sa’eb’ li na’ajej a’an, ut xek’e xkawilal li iglees yalaq b’ar natawman, ut k’a’jo’ wi’chik sa’ aColesville, xb’aan naq k’ehomaq reetal, eb’ a’an neke’tijok chiwu rik’in naab’al li paab’aal.
Ut jo’kan wi’chik, jun taqlahom nink’e re li iglees, naq na’ajman ru choq’ we naq te’xch’utub’ rib’ sa’ ali Ohio, royb’eninkil li kutan naq lin moos aj Oliver Cowdery taasutq’iiq rik’ineb’.
K’ehomaq reetal, wahi’ xchaab’ilal li na’leb’, ut li junjunq chi winq achixsik’aq xjunes li taaraj toj reetal naq tink’ulunq.
Chi jo’kan.
Amen.
 Chat-ab’inq, ut ab’i lix yaab’ xkux a’an li wan chalen chaq anchal li ajunelik q’e kutan toj anchal li junelik q’e kutan chik, li Xnimal ru bLaa’inin, a’an ajwi’ li Jesukristo— Lix asaqen ut lix yu’am li ruchich’och’; jun saqen li nalemtz’un sa’ q’ojyin ut li q’ojyin moko naxtaw ta ru; Laa’in ajwi’ li kinchal sa’ axjachleb’aal ru li kutan rik’ineb’ li we, ut eb’ li we moko kine’xk’ul ta; A’ut re jo’ k’ihal li ke’k’uluk we, kink’e wankilal chi ok choq’ awalal; ut chi jo’kan ajwi’ tink’e re jo’ k’ihaleb’ li te’k’uluq we, wankilal chi ok choq’ walal.
Ut chi yaal, chi yaal, ninye aawe, ani nak’uluk re lin evangelio anikinixk’ul laa’in, ut ani ink’a’ nak’uluk re lin evangelio moko nikinixk’ul ta laa’in.
A’in ut lin aevangelio—li jalb’a-k’a’uxlej ut li kub’iha’ rik’in ha’, toja’ ut nachal li bkub’iha’ re xam ut re li Santil Musiq’ej, a’an laj K’ojob’anel Ch’oolej, li nak’utuk re chixjunil li k’a’aq re ru, ut cnaxk’ut li tuqtuukil k’a’aq re ru re li awa’b’ejihom.
Ut anajwan, k’e reetal, ninye aawe, at inmoos aJames, wilom laa k’anjel ut ninnaw aawu.
Ut chi yaal ninye aawe, tiik anajwan naq wan aach’ool chiwu sa’ li hoonal a’in, ut k’e reetal, laa’in kink’e ninqi osob’tesink sa’ xb’een aajolom; A’b’anan, aawilom nimla rahil ch’oolejil, xb’aan naq xinaatz’eqtaana k’iila sut xb’aan li q’etq’etil ut li nachal wi’ xk’a’uxl li aruchich’och’.
A’b’an, k’e reetal, chalenaq xkutankil aakolb’al, wi tat-ab’inq chiru lix yaab’ inkux, li nayehok aawe: Waklin, ut achikub’eeq aaha’, ut ch’aj chaq laa maak, rik’in xpatz’b’al ink’ab’a’, ut taak’ul inMusiq’, ut jun osob’tesink k’a’jo’ xnimal, jo’ li maajun wa aanawom.
Ut wi nakab’aanu a’in, xinkawresi choq’ aawe jun k’anjel q’axal nim wi’chik.
Taajultika lix tz’aqalil lin evangelio, li xintaqla chaq sa’eb’ li roso’jik kutan a’in, li sumwank li kintaqla re axk’amb’aleb’ chaq wi’chik lin tenamit, li wankeb’ sa’ lix junkab’al laj Israel.
Ut taak’ulmanq naq ataahilanq li wankilal sa’ aab’een; taawanq xnimal aapaab’aal, ut laa’in tinwanq aawik’in ut tinxik chiru laa wilob’aal.
Laa’at b’oqb’ilat chi ak’anjelak sa’ lin awimq, ut chixwaklesinkil lin iglees, ut bchixk’eeb’al chi k’utmank Sion, re naq taaruuq taasaho’q xch’ool sa’ xb’eeneb’ li tzuul ut ctaatamq.
K’e reetal, chi yaal, chi yaal, ninye aawe, naq moko b’oqb’ilat ta chi xik sa’eb’ li ch’och’ sa’ releb’aal saq’e; b’oqb’ilat b’an chi xik sa’ li Ohio.
Ut a’ yaal jo’ neke’xch’utub’ rib’ lin tenamit sa’ li Ohio, wan chi k’uulanb’il inb’aan jun aosob’tesink xkomon li moko nawb’il ta sa’ xyanqeb’ li ralal xk’ajoleb’ li winq, ut taahoymanq sa’ xb’een xjolomeb’.
Ut chalen chaq aran te’xik li winq sa’ bchixjunileb’ li ctenamit.
K’ehomaq reetal, chi yaal, chi yaal, ninye eere, naq eb’ li wankeb’ Ohio neke’xpatz’ ink’ab’a’ rik’in nimla paab’aal, neke’xk’oxla naq tinram li wuq’ sa’ raqb’a-aatin sa’ xb’eeneb’ li tenamit, a’b’an ink’a’ naru naq tintz’eqtaana xyaalal li waatin.
Jo’kan ut, yalomaq eeq’e rik’in xnimal eemetz’ew, ut b’oqomaq aj k’anjenel li tiikeb’ sa’ lin awimq, re naq ataasete’q li ruq’ li jun sutaq chik.
Ut a’ yaal jo’ neke’xjal xk’a’uxl ut neke’xk’ul lix tz’aqalil lin evangelio, ut neke’santob’resiik ru, laa’in tinram li wuq’ sa’ araqb’a-aatin.
Jo’kan ut, ayuqex, japomaq eere rik’in kawil xyaab’ kuxej, ut cheye: Taanach’oq chaq li awa’b’ejihom re choxa; ut cheyaab’asi: Hosanna!
osob’tesinb’ilaq taxaq xk’ab’a’ li Dios Q’axal Taqenaq.
Ayuqex ut chexkub’sinq ha’ rik’in ha’, ut chekawresi li b’e chiru li wilob’aal choq’ re lix q’ehil aink’ulunik; Xb’aan naq taanach’oq chaq xq’ehil; li akutan malaj li hoonal maajun winq bnanawok re; a’b’an ch’olch’o ru naq taachalq.
Ut ani nak’uluk re li k’a’aq re ru a’in, nikinixk’ul laa’in; ut eb’ a’an te’ch’utub’amanq wik’in sa’ li yu’am a’in ut sa’ li junelik q’e kutan.
Ut jo’kan wi’chik, taak’ulmanq naq sa’ xb’een jo’ k’ihal li nekekub’si xha’ rik’in ha’, teek’e lee aruq’, ut eb’ a’an te’xk’ul li bmaatan re li Santil Musiq’ej, ut te’wanq chi cilok chi uub’ej re rilb’al li reetalil dink’ulunik, ut te’xnaw wu.
K’ehomaq reetal, tink’ulunq chi seeb’.
Chi jo’kan.
Amen.
 Anajwan k’ehomaq reetal, ok re chi k’utmank jun asachb’a-ch’oolejil k’anjel sa’ xyanqeb’ li ralal xk’ajoleb’ li winq.
Jo’kan ut, ex li nekex’ok chi ak’anjelak chiru li Dios, k’ehomaq reetal naq btexk’anjelaq chiru chi anchal ceech’ool, eemetz’ew, eek’a’uxl ut eekawilal, re naq texxaqliiq chi dmaak’a’ eejitb’al chiru li Dios sa’ roso’jik li kutan.
Jo’kan ut, wi wan eerajom chi k’anjelak chiru li Dios, ab’oqb’ilex sa’ li k’anjel; Xb’aan naq k’ehomaq reetal, ak q’an ru li aawimq choq’ re bq’ole’k, ut ilomaq, ani naxch’ik lix setleb’ ch’iich’ rik’in lix metz’ew, a’an ajwi’ nak’uulan chi ctamresinb’il re naq ink’a’ taa’oso’q; naxk’am b’an chaq xkolb’al li raam; Ut li apaab’aal, li byo’onink, li crahok ut li dsahil ilok, chi ejunaj ru lix sa’ li ru sa’ lix floq’al li Dios, naxk’e xk’ulub’il choq’ re li k’anjel.
Chijultiko’q eere li paab’aal, li asaq ruhil na’leb’, li nawok, lix kuyb’al eerib’, li bkuyuk, lix chaab’ilal eech’ool rik’ineb’ lee ras eeriitz’in, li choxahilal, li rahok, li ctuulanil, lix dyalb’al eeq’e.
aChextz’aamanq, ut texk’uluq; chextoch’oq, ut taatehe’q cheru.
Amen.
 K’ehomaq reetal, chi yaal ninye eere, naq lix ch’ool lin moos aj aJames Covel tiik naq kiwan chiwu, xb’aan naq ki’ok sa’ sumwank wik’in naq tixpaab’ li waatin.
Ut akixk’ul li aatin rik’in sahil ch’oolejil, a’b’an tikto laj Satanas kiraale, ut sa’ xk’ab’a’ li xiw chirix li brahob’tesiik ut sa’ xk’ab’a’ li nachal wi’ xk’a’uxl li ruchich’och’, ckixtz’eqtaana li aatin.
Jo’kan naq kixq’et lin sumwank, ut a’ yaal we laa’in xb’aanunkil re jo’ nink’oxla naq us.
Amen.
 Chex’ab’inq, ex xb’eenil re lin iglees, li kech’utub’ eerib’ sa’ lin k’ab’a’ laa’in, li Jesukristo ajwi’, li Ralal li yo’yookil Dios, laj Kolol re li ruchich’och’; a’ yaal jo’ nekexpaab’ank re lin k’ab’a’ ut nekepaab’eb’ lin taqlahom.
Jun sut chik ninye eere, chex’ab’inq, ut ab’ihomaq ut paab’omaq li achaq’rab’ li tink’e eere.
Xb’aan naq chi yaal ninye, jo’ xech’utub’ eerib’ jo’ chanru li ataqlahom li kexintaqla wi’, ut wankex sa’ aatin bchirix li jun chi na’leb’ a’in, ut xextz’aaman chiru li Yuwa’b’ej sa’ lin k’ab’a’, chi jo’kan ajwi’ texk’uluq.
K’ehomaq reetal, chi yaal ninye eere, nink’e eere li xb’een taqlahom a’in, naq texxik sa’ lin k’ab’a’, li junjunq eere, ka’ajwi’ lin moos aj Jose Smith, alalb’ej, ut laj Sidney Rigdon ink’a’.
Ut nink’e reheb’ a’an jun taqlahom naq te’xik chiru jun k’amok, ut taak’eemanq rik’in lix wankil li aMusiq’ej jo’q’e te’sutq’iiq chaq.
Ut laa’ex texxik sa’ lix wankilal lin Musiq’, ut teejultika lin evangelio, asa’ ka’kab’il, sa’ lin k’ab’a’, ut teetaqsi xyaab’ eekux jo’ rik’in xyaab’ jun trompeet, ut teech’olob’ li waatin chanchaneb’ lix anjel li Dios.
Ut texxik ut texkub’sinq ha’ rik’in ha’, ut teeye: Chejal eek’a’uxl, chejal eek’a’uxl, xb’aan naq taanach’oq chaq li awa’b’ejihom re choxa.
Ut chalen sa’ li na’ajej a’in texxik sa’eb’ li na’ajej sa’ xjayal li rokeb’aal saq’e; ut a’ yaal jo’ teetaweb’ li te’k’uluq eere, teewaklesi lin iglees sa’ li junjunq chi na’ajej— Toj reetal naq tixtaw xq’ehil naq taak’utb’esimanq cheru chalen chaq taqe’q, jo’q’e taakawresimanq li atenamit re li bAk’ Jerusalen, re naq ctexch’utub’amanq sa’ junajil, re naq laa’exaq lin dtenamit ut laa’inaq lee Dios.
Ut jo’kan wi’chik, ninye eere, naq lin moos aj aEdward Partridge taaxaqliiq sa’ li opiis li b’arwan kinxaqab’ wi’.
Ut taak’ulmanq naq wi naq’etok aatin, bjalan chik taaxaqab’amanq sa’ xna’aj.
Chi jo’kan.
Amen.
Jo’kan wi’chik ninye eere, naq moko k’eeb’ilaq ta re ani junaq chi xik re axjultikankil lin evangelio, malaj re xwaklesinkil lin iglees, ka’ajwi’ wi bk’ojob’anb’il xb’aan junaq li ck’eeb’il xwankil, ut nawb’il xb’aan li iglees naq k’eeb’il xwankil ut naq k’ojob’anb’il jo’ tento taa’uxq xb’aaneb’ laj jolominel re li iglees.
Ut jo’kan wi’chik, eb’ li axb’eenil, laj tij, ut laj tzolonel re li iglees a’in bte’xk’ut li jar raqal chi na’leb’ re lin evangelio, li wan sa’ li cSantil Hu ut dlix Hu laj Mormon, sa’ li wan wi’ lix tz’aqalil li eevangelio.
Ut eb’ a’an te’xk’e reetaleb’ li asumwank ut li jar raqal re li iglees re te’xb’aanu, ut a’inaq li te’xk’ut, jo’ chanru te’b’eresiiq xb’aan li Musiq’ej.
Ut li Musiq’ej taak’eemanq eere xb’aan li atijok chi wank eepaab’aal; ut wi moko nekek’ul ta li bMusiq’ej ink’a’ texk’utuq.
Ut chixjunil a’in teek’e eech’ool chixb’aanunkil jo’ kexintaqla chirix li k’a’ru nekek’ut, toj reetal taak’eemanq lix tz’aqalileb’ lin aloq’laj hu.
Ut naq teetaqsi lix yaab’ eekux xb’aan laj aK’ojob’anel Ch’oolej, tex’aatinaq ut teeye profeetil aatin jo’ nink’oxla naq us; Xb’aan naq, k’ehomaq reetal, laj K’ojob’anel Ch’oolej nanawok re chixjunil li k’a’aq re ru, ut naxch’olob’ xyaalal li Yuwa’b’ej ut li K’ajolb’ej.
Ut anajwan, k’ehomaq reetal, nawaatina li iglees.
aMatkamsin; ut ani bnakamsin maak’a’aq xkuyb’al lix maak sa’ li ruchich’och’ a’in, chi moko sa’ li ruchich’och’ chalel.
Ut jo’kan wi’chik, ninye, matkamsin; a’ut ani nakamsin ataakamq.
aMat-elq’ak; ut ani na’elq’ak ut ink’a’ tixjal xk’a’uxl taa’isiiq chaq.
aMattik’ti’ik; ani natik’ti’ik ut ink’a’ tixjal xk’a’uxl taa’isiiq chaq.
aTaara laa wixaqil chi anchal aach’ool, ut btatjiloq rik’in a’an ut maajun chik.
Ut ani na’ilok re jun li ixq re axrahinkil ru tixtz’eqtaana li paab’aal, ut maak’a’aq li Musiq’ej rik’in; ut wi moko naxjal ta xk’a’uxl taa’isiiq chaq.
aMatmuxuk sumsu; ut ani namuxuk sumsu, ut moko naxjal ta xk’a’uxl, taa’isiiq chaq.
A’ut ani xmuxuk sumsu ut anaxjal xk’a’uxl chi anchal xch’ool, ut naxkanab’, ut maajun wa chik naxb’aanu, btaakuy xmaak; A’b’an wi naxb’aanu awi’chik, ink’a’ taakuye’q xmaak, taa’isiiq chaq b’an.
aMaamaa’usila laa was aawiitz’in, chi moko taab’aanu junaq ra re.
Nakanaw naq k’eeb’il inchaq’rab’ chirix li k’a’aq re ru a’in sa’eb’ lin loq’laj hu; ani namaakob’ ut moko naxjal ta xk’a’uxl ataa’isiiq chaq.
Wi anikinaara, btatk’anjelaq chiwu ut ctaapaab’ chixjunil lin taqlahom.
Ut k’e reetal, taajultiko’q aawe eb’ li aneb’a’, ut re li k’a’ru aawe, btaaq’axtesi re cxtenq’ankileb’ li k’a’ru wan aawe chixk’eeb’al reheb’, rik’in jun sumwank ut jun xhuhil li eechanink li ink’a’ naru xq’etb’al.
Ut a’ yaal jo’ anekek’e xkomon li k’a’ru eere reheb’ li bneb’a’, we laa’in teeb’aanu chaq; ut taak’ojob’amanq chiru li cobiisp re lin iglees ut eb’ lix tenq’ aj k’ehol na’leb’, wiib’ reheb’ li xb’eenil, malaj xb’eenileb’ aj tij, anihaq tixxaqab’ malaj ak xxaqab’ ut dxk’ojob’ choq’ re li ajom a’an.
Ut taak’ulmanq, naq chirix naq k’ojob’anb’il chiru li obiisp re lin iglees, ut chirix naq a’an ak xk’ul chixjunil li ch’olob’anb’il aatin a’in chirix li k’a’ru re lin iglees li aq’axtesinb’il, naq ink’a’ naru xmaq’b’al chiru li iglees, jo’ chanru lin taqlahom, li junjunq chi winq taakanaaq chi bteneb’anb’il chiwu, jo’ cmertoom sa’ xb’een tz’aqal li k’a’ru re, malaj li k’a’ru xk’ul chi q’axtesinb’il, jo’ nimal li taatz’aqloq choq’ re a’an ut lix djunkab’al.
Ut jo’kan wi’chik, wi wan eechej sa’ ruq’ li iglees, malaj yalaq ani wan chi sa’, li taaq’axoq re li na’ajman choq’ re xk’eeb’al xtenq’ankileb’, chirix li xb’een q’axtesink a’in, a’an jun arela’ li taaq’axtesimanq re li obiisp, taak’uulamanq re xk’eeb’al xtenq’ankileb’ li ani maak’a’eb’ re, chi yalaq jo’q’e, re naq li junjunq chi winq li taaraj xtenq’ankil tixk’ul chi tz’aqal ut taak’uluq jo’ chanru li ajb’il xb’aan.
Jo’kan ut, li rela’ taak’uulamanq sa’ lin k’uuleb’aal kab’l, re xk’eeb’al li taak’anjelaq reheb’ li neb’a’ ut li maak’a’eb’ wan re, jo’ xaqab’anb’ilaq xb’aan li taqenaqil ch’utam re li iglees, ut li obiisp ut lix ch’utam; Ut re naq taaloq’manq li ch’och’ choq’ re lix chaab’ilal li iglees sa’ komonil, ut re xkab’lankil li ochoch re loq’onink, ut re xwaklesinkil li aAk’ Jerusalen, li toj moqon taak’utb’esimanq— Re naq eb’ lin tenamit re li sumwank te’ch’utub’amanq sa’ junajil sa’ li kutan a’an naq atink’ulunq sa’ lin bsantil ochoch.
Ut a’in ninb’aanu choq’ re lix kolb’al lin tenamit.
Ut taak’ulmanq naq ani li namaakob’ ut moko naxjal ta xk’a’uxl ataa’isiiq chaq sa’ li iglees, ut ink’a’ tixk’ul wi’chik li k’a’ru bxq’axtesi chaq choq’ reheb’ li neb’a’ ut li maak’a’eb’ wan re sa’ lin iglees, malaj sa’ jalan chik aatin, choq’ we laa’in— Xb’aan naq a’ yaal jo’ anekeb’aanu re li q’axal ka’ch’in reheb’ a’in, we laa’in nekeb’aanu chaq.
Xb’aan naq taak’ulmanq, li k’a’ru kinye rik’in xtz’uumaleb’ re lin profeet taatz’aqloq ru; xb’aan naq laa’in tinwosob’tesi xkomon lix b’ihomaleb’ li ani neke’k’ulub’ank re lin evangelio sa’ xyanqeb’ laj Gentil, choq’ reheb’ li neb’a’ re lin tenamit li wankeb’ sa’ lix junkab’al laj Israel.
Ut jo’kan wi’chik, miwan axq’etq’etil aach’ool; chixjunil laa bwaq’ moko utz’u’ujinb’ilaq ta, ut lix chaq’al ru, a’anaq xchaq’al ru lix k’anjel tz’aqal aawuq’; Ut chixjunil li k’a’aq re ru chib’aanumanq chi ch’ajch’o chiwu.
Moko aaj q’emaqat ta; xb’aan naq ani aj q’em ink’a’ tixk’ux xwahil chi moko tixk’e chirix li raq’il laj k’anjenel.
Ut yalaq ani sa’ eeyanq ayaj, ut maak’a’ xpaab’aal re k’irtesiik, a’ut napaab’an, taach’olaniiq rik’in anchal li tuulanil, rik’in q’een ut q’unal tzakemq, ut a’in moko rik’in ta ruq’ jun laj xik’ ilonel.
Ut eb’ li xb’eenil re li iglees, wiib’ malaj numenaq wiib’, te’b’oqe’q, ut te’tijoq choq’ reheb’ ut te’xk’e li aruq’ sa’ xb’eeneb’ sa’ lin k’ab’a’, ut wi neke’kam, we laa’in bte’kamq, ut wi neke’kana chi yo’yo, we laa’in te’wanq chi yo’yo.
aTatwanq sa’ komonil rik’in brahok, jo’kan naq ctatyaab’aq xb’aan xsachikeb’ li neke’kam, ut q’axal wi’chik choq’ reheb’ li maak’a’eb’ dxyo’onihom naq te’wakliiq chi yo’yo rik’in loq’alil.
Ut taak’ulmanq naq eb’ li neke’kam chi weheb’ moko te’xyal ta li akamk, xb’aan naq bki’aq choq’ reheb’; Ut eb’ li moko neke’kam ta chi weheb’, rahilal sa’ xb’eeneb’, xb’aan naq k’a lix kamikeb’.
Ut jo’kan wi’chik, taak’ulmanq naq ani wan axpaab’aal wik’in re bk’irtesiik, ut moko ceetalinb’il ta choq’ re li kamk, taak’irtesiiq.
Ani wan xpaab’aal chi ilok, taa’iloq.
Ani wan xpaab’aal chi ab’ink, taa’ab’inq.
Li yeeq roq li wan xpaab’aal chi pisk’ok, taapisk’oq.
Ut eb’ li maak’a’eb’ xpaab’aal chixb’aanunkil li k’a’aq re ru a’in, a’ut neke’paab’ank we, wankeb’ xwankil chi ok choq’ awalal; ut a’ yaal jo’ moko neke’xq’et ta lin chaq’rab’, bteekuyeb’ xyajel.
Tatxaqliiq sa’ xna’aj laa amertoomil.
Maamaq’ li raq’ laa was aawiitz’in; taatoj li b’arwan nakak’ul rik’in laa was aawiitz’in.
Ut wi anakak’ul li naq’axok re li taak’anjelaq choq’ re aatenq’ankil, taak’e re lin bk’uuleb’aal kab’l, re naq taab’aanumanq chixjunil li k’a’aq re ru jo’ chanru li k’a’ru inyehom.
Tattz’aamanq, ut te’k’eemanq lin aloq’laj hu jo’ chanru kinxaqab’, ut bte’kole’q rix sa’ xyaalalil; Ut na’ajman ru naq tatwanq chi ch’anch’o chirixeb’, ut ink’a’ taak’uteb’ toj reetal naq xak’uleb’ chi tz’aqal.
Ut nink’e eere jun taqlahom naq chirix a’an teek’uteb’ chiruheb’ chixjunil li winq; xb’aan naq te’k’ute’q chiruheb’ achixjunil li tenamit, junkab’al, aatinob’aal, ut teepal.
Taak’am li k’a’ru k’ulb’il aab’aan, li xk’ehe’ aawe sa’eb’ lin loq’laj hu choq’ chaq’rab’, re taawanq choq’ inchaq’rab’ re xjolominkil lin iglees; Ut ani anab’aanunk re jo’ chanru li k’a’aq re ru a’in taakole’q, ut ani ink’a’ nab’aanunk re btaak’ehe’q sa’ tojb’a-maak wi jo’kan nakana.
Wi tattz’aamanq, taak’ul chi tasal tasal li ak’utb’esinb’il na’leb’, chi tasal tasal beenawom, re naq tatruuq chixnawb’al li cmuqmuukil na’leb’ ut li dtuqtuukil k’a’aq re ru—li k’a’ru nak’amok chaq esahil ch’oolejil, li k’a’ru nak’amok chaq yu’am chi junelik.
Tattz’aamanq, ut taak’utb’esimanq cheru sa’ li kutan k’oxlanb’il inb’aan, b’ar taakab’lamanq li aAk’ Jerusalen.
Ut k’ehomaq reetal, taak’ulmanq naq eb’ lin moos te’taqlamanq sa’ releb’aal saq’e ut sa’ rokeb’aal, sa’ xnim li saq’e ut sa’ xtz’e.
Ut anajwan ajwi’, li ani naxik sa’ releb’aal saq’e chixtzolaqeb’ li te’jale’q xch’ool chi eelelik sa’ arokeb’aal saq’e, ut a’in xb’aan li k’a’ru taachalq sa’ ruchich’och’, ut eb’ li bmuqmuukil molam.
K’e reetal, taawil chixjunil li k’a’aq re ru a’in, ut nimaq aaq’ajkamunkil; xb’aan naq k’eeb’il eere xnawb’al li muqmuukil na’leb’ re li awa’b’ejihom, a’b’an re li ruchich’och’ moko k’eeb’il ta xnawb’al.
Teek’e reetaleb’ li chaq’rab’ li ak xek’ul, ut tiikaqex chi paab’ank.
Ut moqon teek’uleb’ li asumwank re li iglees, xkomon li tz’aqalaq re eexaqab’ankil, arin jo’ ajwi’ sa’ li Ak’ Jerusalen.
Jo’kan ut, ani moko tz’aqal ta axna’leb’, chitz’aamanq we, ut laa’in tink’e re chi numtajenaq ut moko tinch’iila ta.
Waklesihomaq eeraam ut chisaho’q sa’ eech’ool, xb’aan naq eere laa’ex k’eeb’il li aawa’b’ejihom, malaj sa’ jalan chik aatin, lix blaawil li iglees.
Chi jo’kan.
Amen.
Eb’ alaj tij ut blaj tzolonel te’wanq cxmertoomil, jo’ chanru ajwi’ eb’ li komon.
Ut eb’ li xb’eenil ut li taqenaqil aj tij li xaqab’anb’ileb’ re xtenq’ankil li obiisp choq’ aj tenq’ aj k’ehol na’leb’ sa’ chixjunil li k’a’aq re ru, tento te’wanq lix junkab’aleb’ chi tenq’anb’il rik’in li eechej li aq’axtesinb’il re li obiisp, choq’ re lix chaab’ilaleb’ li neb’a’, ut choq’ re jalaneb’ chik li ajom, jo’ chanru naq ak yeeb’il; Malaj ut tento te’xk’ul jun tiikil eeqaj choq’ re chixjunil lix k’anjel, jun mertoomil ilom malaj jalan chik chan ru, jo’ chanru k’oxlanb’ilaq naq us, malaj k’oxlanb’ilaq xb’aaneb’ laj tenq’ aj k’ehol na’leb’ ut li obiisp.
Ut jo’kan ajwi’ li obiisp tixk’ul li k’a’ru taak’anjelaq re, malaj jun tiikil eeqaj choq’ re chixjunil lix k’anjel sa’ li iglees.
K’ehomaq reetal, chi yaal ninye eere, naq yalaq ani sa’ eeyanq, li xe’kanab’ank re li rochb’een xb’aan ako’b’eetak yumb’eetak, malaj sa’ jalan chik aatin, wi te’xch’olob’ xyaalal cheru chi kub’enaq anchal xch’ooleb’ naq jo’kan wan, moko teerisi ta chaq sa’ eeyanq; A’b’anan wi nekenaw naq yalaq ani xe’xkanab’ li rochb’een re axmuxb’al xsumlajik, ut a’aneb’ li xe’b’aanunk re, ut yo’yo li rochb’een, bte’isiiq chaq sa’ eeyanq.
Ut jo’kan wi’chik, ninye eere, naq texwanq chi ayo’lek ut teeril eerib’, rik’in anchal li patz’ok, re naq maajun xkomon a’an teek’ul wi sumsuukeb’; Ut wi moko sumsuukeb’ ta, te’xjal xk’a’uxl chirix chixjunileb’ lix maak, malaj ut ink’a’ teek’ul.
Ut jo’kan wi’chik, li junjunq li wan sa’ li iglees a’in re li Kristo, tixk’e xch’ool chixpaab’ankil chixjunil li taqlahom ut sumwank re li iglees.
Ut taak’ulmanq, naq wi yalaq ani sa’ eeyanq ate’kamsinq, te’q’axtesimanq a’an, ut taa’uxmanq reheb’ jo’ chanru xchaq’rab’il li tenamit, xb’aan naq chijultiko’q eere naq maak’a’ xkuyb’al xmaak; ut taatz’ilmanq xyaalalil jo’ chanru lix chaq’rab’il li tenamit.
Ut wi junaq winq malaj ixq taamuxuq sumsu, li winq malaj ixq taatz’ile’q rix chiru wiib’ xb’eenil re li iglees, malaj numenaq wiib’, ut li junjunq chi aatin taaxaqab’aaq chirix xb’aan wiib’ aj yehol nawom re li iglees, ut moko re ta laj xik’ ilonel; a’b’an wi numenaq wiib’ aj yehol nawom, q’axal us wi’chik.
A’b’anan li winq malaj ixq taateneb’aaq xtojb’a-maak xb’aan xtz’uumal re wiib’ aj yehol nawom, ut eb’ li xb’eenil te’xk’ojob’ li na’leb’ chiru li iglees, ut li iglees te’xtaqsi li ruq’ chiru a’an, re naq taa’uxmanq reheb’ jo’ chanru lix chaq’rab’ li Dios.
Ut wi naru, aajel ru naq taawanq ajwi’ li obiisp aran.
Ut jo’ka’in teeb’aanu sa’ chixjunil li na’leb’ li taachalq cheru.
Ut wi jun winq malaj ixq taamaq’oq, a’an taaq’axtesimanq chiru lix chaq’rab’il li tenamit.
Ut wi li winq malaj ixq ataa’elq’aq, a’an taaq’axtesimanq chiru lix chaq’rab’il li tenamit.
Ut wi li winq malaj ixq ataatik’ti’iq, a’an taaq’axtesimanq chiru lix chaq’rab’il li tenamit.
Ut wi li winq malaj ixq tixb’aanu yalaq paay chi maa’usilal, a’an taaq’axtesimanq chiru li chaq’rab’, a’an ajwi’ li re li Dios.
Ut wi laa akomon winq malaj ixq btaarahob’tesinq aawe, taak’ul a’an chi wankex eejunes sa’ wiib’al, ut wi a’an ctixch’olob’ xmaak teek’am eerib’ sa’ usilal.
Ut wi li winq malaj ixq ink’a’ naxch’olob’ xmaak, taaq’axtesi chiru li iglees, moko chiruheb’ ta li komon, chiruheb’ b’an li xb’eenil.
Ut taab’aanumanq sa’ jun ch’utam, ut a’an moko chiruhaq ta li ruchich’och’.
Ut wi laa komon winq malaj ixq naxrahob’tesiheb’ naab’al, ataaq’use’q chiru naab’al.
Ut wi yalaq ani narahob’tesink chi k’utk’u, a’an taach’iilaaq chi k’utk’u, re naq taaxutaanaq.
Ut wi ink’a’ naxch’olob’ xmaak, a’an taaq’axtesimanq chiru lix chaq’rab’ li Dios.
Wi yalaq ani narahob’tesin chi muqmu, a’an taach’iilaaq chi muqmu, re naq taaruuq chiru xch’olob’ankil lix maak sa’ muqmu chiru li ani xrahob’tesi, ut chiru li Dios, re naq li iglees ink’a’ taa’aatinaq re xch’iilankil.
Ut chi jo’kan texb’eresinq sa’ chixjunil li k’a’aq re ru.
 Chex’ab’inq, ex xb’eenil re lin iglees, ut k’ehomaq eexik rik’in li aatin li tinye eere.
Xb’aan naq k’ehomaq reetal, chi yaal, chi yaal, ninye eere, naq xek’ul jun taqlahom jo’ achaq’rab’ choq’ re lin iglees, rik’in xtz’uumal re li ani xinxaqab’ choq’ eere re xk’ulb’al li btaqlahom ut k’utb’esinb’il na’leb’ sa’ wuq’.
Ut a’in teenaw chi ch’olch’o ru—naq maajun chik xaqab’anb’il choq’ eere re xk’ulb’al li taqlahom ut k’utb’esinb’il na’leb’ toj reetal taaxoke’q a’an, wi anakana wik’in.
A’b’anan chi yaal, chi yaal, ninye eere, naq amaajun chik taaxaqab’amanq choq’ re li maatan a’in, ka’ajwi’ rik’in xtz’uumal re a’an, xb’aan naq wi taa’isiiq chaq chiru a’an, maak’a’aq xwankil, ka’ajwi’ re xxaqab’ankil jalan chik sa’ xna’aj.
Ut a’inaq jun chaq’rab’ choq’ eere, naq moko teek’ul ta lix k’utum yalaq ani li nachal cheru jo’ k’utb’esinb’il na’leb’ malaj taqlahom; Ut a’in nink’e eere re naq ink’a’ atexb’alaq’iiq, re naq taaruuq teenaw naq moko we ta.
Xb’aan naq chi yaal ninye eere, naq ani ak’ojob’anb’il inb’aan taa’ok sa’ li bokeb’aal, ut taak’ojob’amanq jo’ kinye eere junxil, re xk’utb’al li k’utb’esihom li ak xek’ul ut toj teek’ul rik’in xtz’uumal re li ani kinxaqab’.
Anajwan ut, k’ehomaq reetal, nink’e eere jun taqlahom, naq jo’q’e ch’utch’uukex, ateetzol eerib’ ut teewaklesi eeraam cherib’il eerib’, re naq teenaw chan ru naq texk’anjelaq ut teeb’eresi lin iglees, chanru texk’anjelaq chirix li jar raqal re lin chaq’rab’ ut taqlahom, li kink’e.
Ut chi jo’kan textzole’q chirix lix chaq’rab’ lin iglees, ut atexsantob’resiiq xb’aan li k’a’ru ak xek’ul, ut teeteneb’ eerib’ chi k’anjelak rik’in anchal li santilal chiwu— Re naq a’ yaal jo’ nekeb’aanu a’in, ataatiqmanq loq’alil re li awa’b’ejihom li xek’ul.
A’ yaal ut jo’ naq moko nekeb’aanu ta, btaa’isimanq chaq, a’ ajwi’ li k’a’ru ak xek’ul.
Puch’umaq chaq li amaa’usilal li wan sa’ eeyanq; santob’resihomaq eerib’ chiwu; Ut wi nekeraj lix loq’alil li awa’b’ejihom, xaqab’omaq lin moos aj Jose Smith, alalb’ej, ut achexaqab’ xwankil chiwu rik’in li tijok chi wank li paab’aal.
Ut jo’kan wi’chik, ninye eere, naq wi nekeraj li amuqmuukil na’leb’ re li awa’b’ejihom, k’ehomaq li tzakemq ut li aq’ej choq’ re, ut yalaq k’a’ru taaraj ru re xb’aanunkil li k’anjel li kintaqla wi’; Ut wi moko nekeb’aanu ta, a’an taakanaaq rik’ineb’ li ani xe’k’uluk re, re naq taaruuq tink’ul choq’ we jun tenamit asaq ru chiwu.
Jun sut chik ninye, chex’ab’inq ex xb’eenil re lin iglees, li kexinxaqab’: Moko taqlanb’ilex ta re tzole’k; re b’an ateetzoleb’ li ralal xk’ajoleb’ li winq rik’in li k’a’aq re ru kink’e sa’ eeruq’ rik’in lix wankil lin bMusiq’; Ut tento atextzole’q chalen chaq taqe’q.
bSantob’resihomaq eerib’ ut ctextiqib’amanq rik’in wankilal, re naq taaruuq texk’ehoq jo’ chanru ajwi’ kinye.
Chex’ab’inq laa’ex, xb’aan naq k’ehomaq reetal, ak haye’k chaq re li axnimal ru bxkutan li Qaawa’.
Xb’aan naq chalk re li kutan naq li Qaawa’ tixk’e chi aatinak lix ayaab’ xkux chalen chaq sa’ choxa; btaachiq’manq li choxa ut ctaachenchotq li ruchich’och’, ut taayaab’asiiq lix dtrompeet li Dios, chi najtaq xyaab’ ut kawaq, ut tixye reheb’ li tenamit warenaq: Ex santil paab’anel ewaklinqex ut chiwanq eeyu’am; ex aj maak fkanaaqex ut gwarinqex toj reetal naq tinb’oqoq wi’chik.
Jo’kan ut, b’ak’omaq lee yiitoq re naq ink’a’ textawe’q sa’ xyanqeb’ laj maak.
Taqsihomaq xyaab’ eekux, ut mikotz eemetz’ew.
B’oqomaqeb’ li tenamit re te’xjal xk’a’uxl, jo’ tiix jo’ saaj, jo’ moos jo’ ach’ab’anb’il, ut cheye: Kawresihomaq eerib’ choq’ re li xnimal ru xkutan li Qaawa’; Xb’aan naq wi laa’in, li winqin, nintaqsi xyaab’ inkux ut nekexinb’oq re teejal eek’a’uxl, ut xik’ nikineeril, k’a’ru teeye naq taachalq li kutan naq eb’ li akaaq te’xk’e chi aatinak lix yaab’eb’ xkux chalen chaq sa’ xmaril li ruchich’och’, ut te’aatinaq sa’ xxikeb’ chixjunil li ani yo’yookeb’, ut te’xye—Chejal eek’a’uxl, ut chekawresi eerib’ choq’ re li xnimal ru xkutan li Qaawa’?
Relik chi yaal, ut jo’kan wi’chik, naq te’lemb’aq li raq’ kaaq chalen chaq sa’ releb’aal saq’e toj sa’ rokeb’aal, ut te’xk’e chi aatinak lix yaab’eb’ xkux chiru chixjunileb’ li yo’yookeb’, ut te’xk’e chi tz’ananak lix xikeb’ chixjunileb’ li neke’ab’ink, ut te’xye li aatin a’in—Jalomaq eek’a’uxl, xb’aan naq ak xchal li xnimal ru xkutan li Qaawa’?
Ut jo’kan wi’chik, li Qaawa’ tixk’e chi aatinak lix yaab’ xkux chalen chaq sa’ choxa, ut tixye: Chex’ab’inq, ex tenamit re li ruchich’och’, ut ab’ihomaq li raatin li Dios a’an li kiyiib’ank eere.
Aay, ex tenamit re li ruchich’och’, k’a’jo’ naq kok’ aj xsa’ kexinch’utub’ raj jo’ jun axan kaxlan naxch’utub’eb’ lix kok’ kaxlan rub’el lix xik’, a’b’an bink’a’ keraj!
K’a’jo’ naq kok’ aj xsa’ axexinb’oq rik’in xtz’uumaleb’ re lin bmoos, ut rik’in cxk’anjeleb’ li anjel, ut rik’in tz’aqal xyaab’ inkux, ut rik’in xyaab’ xkux li kaaq, ut rik’in xyaab’ xkux li raq’ kaaq, ut rik’in xyaab’ xkux li kaq-sut-iq’, ut rik’in xyaab’ xkux li hiik, ut li ninqi saqb’ach ut rik’in xyaab’ xkux li dwe’ej ut li yajel li jar paay wan, ut rik’in xnimal xyaab’ li trompeet, ut rik’in xyaab’ xkux li raqb’a-aatin, ut rik’in xyaab’ xkux li euxtaan chiru chixjunil li kutan, ut rik’in xyaab’ xkux li loq’alil ut xnimankil eeru ut lix b’ihomal li junelik yu’am, ut kexinkol raj rik’in jun li fkole’k li junelik raj taakanaaq, a’b’an ink’a’ keraj!
K’ehomaq reetal, xchal xkutankil, naq li sek’ re xnimal xjosq’il li xik’ eek’anb’il inb’aan ak nujenaq.
K’ehomaq reetal, chi yaal ninye eere, naq a’in li raatin li Qaawa’ lee Dios.
Jo’kan ut, chexk’anjelaq, achexk’anjelaq sa’ lin awimq li jun sutaq chik—li jun sutaq chik b’oqomaqeb’ li ani wankeb’ sa’ li ruchich’och’.
Xb’aan naq sa’ li kutan k’oxlanb’il inb’aan atink’ulunq sa’ xb’een li ruchich’och’ sa’ raqb’a-aatin, ut eb’ lin tenamit te’toje’q rix ut te’awa’b’ejinq wochb’een sa’ li ruchich’och’.
Xb’aan naq li nimla aJun Mil Chihab’, li kin’aatinak wi’ rik’in xtz’uumaleb’ re lin moos, taachalq.
Xb’aan naq ataab’ak’e’q laj bSatanas, ut naq taahite’q wi’chik ka’ajwi’ chiru cjarub’aq kutan taa’awa’b’ejinq, toja’ ut naq taachalq droso’jik li ruchich’och’.
Ut li ani nawan sa’ atiikilal btaajale’q ru sa’ jun mutz’uk-u, ut li ruchich’och’ taa’oso’q chanchan rik’in xam.
Ut eb’ laj maak te’xik sa’ li axam ink’a’ naru xchupb’al, ut li roso’jikeb’ a’an maajun winq nanawok re sa’ ruchich’och’, chi moko tixnaw jun sutaq, toj reetal te’chalq chiwu sa’ li braqleb’ aatin.
Chex’ab’inq chiru li aatin a’in.
K’ehomaq reetal, laa’in li Jesukristo, laj aKolol re li ruchich’och’.
bK’uulahomaq li k’a’aq re ru a’in sa’ lee ch’ool, ut li ctiikil k’a’uxlej re li junelik q’e kutan dchihilanq sa’ lee ek’a’uxl.
aTiikaq eek’a’uxl.
Chepaab’ chixjunil intaqlahom.
Chi jo’kan.
Amen.
 K’ehomaq reetal, jo’ka’in naxye li Qaawa’ eere laa’ex inmoos, aajel ru choq’ we naq eb’ li xb’eenil re lin iglees te’b’oqe’q chi ch’utlaak, chalen chaq sa’ releb’aal saq’e ut chalen chaq sa’ rokeb’aal, ut chalen chaq sa’ xnim li saq’e ut chalen chaq sa’ xtz’e, rik’in taqlanb’il tz’iib’ahom, malaj chi chan chik ru.
Ut taak’ulmanq, naq a’ yaal jo’ chanru naq tiikeb’ chi paab’ank, ut neke’xk’anjela li paab’aal chiwix, laa’in tinhoy lin aMusiq’ sa’ xb’eeneb’ sa’ li kutan naq te’xch’utub’ rib’.
Ut taak’ulmanq naq te’xik sa’eb’ li na’ajej sa’ xsutameb’, ut ate’xjultika li jalb’a-k’a’uxlej chiruheb’ li tenamit.
Ut naab’al ate’jale’q xch’ool, toj reetal naq teetaw eewankil chixk’uub’ankil eerib’ bjo’ chanru lix chaq’rab’eb’ li winq; Re naq aeb’ li xik’ neke’ilok eere maak’a’aqeb’ xwankil sa’ eeb’een; re naq taakole’q eerix sa’ chixjunil li k’a’aq re ru; re naq taaruhanq cheru xpaab’ankileb’ lin chaq’rab’; re naq taaruuq taat’upmanq li junjunq chi b’ak’leb’ naxsik’ wi’ laj xik’ ilonel xsachb’al lin tenamit.
K’ehomaq reetal, ninye eere, naq tento ateerula’aniheb’ li neb’a’ ut li maak’a’eb’ wan re, ut texk’anjelaq re xk’eeb’al xtenq’ankileb’, re naq taaruuq te’wanq chi k’uulanb’il toj reetal naq taaruuq taab’aanumanq chixjunil li k’a’aq re ru jo’ chanru lin chaq’rab’ li xek’ul.
Amen.
 Chex’ab’inq, ex tenamit re lin aiglees, li k’eeb’il wi’ eere li bawa’b’ejihom; chex’ab’inq, ut k’ehomaq eexik rik’in li ani kik’ehok re lix k’ojob’ankil li ruchich’och’, li ckiyiib’ank re li choxa ut chixjunil li teep aj aran, sa’ xk’ab’a’ li kiyiib’aman wi’ chixjunil li k’a’aq re ru wan xyu’am, ut na’eek’an, ut wan xwanjik.
Ut jun sut chik ninye, cherab’i lix yaab’ inkux, maare anchal textawe’q xb’aan li akamk; sa’ jun bhoonal moko k’oxlanb’il ta eeb’aan akaq numenaq li saq’ehil, ut choyenaqaq li cq’olok, ut moko kolb’ilaq ta lee raam.
Ab’ihomaq li ani wan choq’ aj aaatinanel cherix chiru li Yuwa’b’ej, li yoo chi aatinak sa’ eek’ab’a’ chiru— Li naxye: At inYuwa’, k’e reetal lix arahil ut lix kamik li ani maajun bmaak kixb’aanu, li kisaho’ wi’ chi tz’aqal aach’ool; k’e reetal lix kik’el laa Walal li kihoyman, lix kik’el li ani kak’e re naq laa’at ajwi’ cnimanb’ilaq aaloq’al; Jo’kan ut, at inYuwa’, chakoleb’ xyu’am li was wiitz’in a’in li aneke’paab’ank re lin k’ab’a’, re naq taaruuq te’chalq wik’in ut te’wanq bxyu’am chi junelik.
Chex’ab’inq, ex tenamit re lin iglees, ut ex xb’eenil ab’inqex sa’ komonil, ut cherab’i lix yaab’ inkux naq toj aanajwan nayeeman, ut meekawob’resi eeraam; Xb’aan naq chi yaal ninye eere naq laa’in li aAlfa ut li Omega, lix tiklajik ut li roso’jik, lix saqen ut lix yu’am li ruchich’och’—jun bsaqen li nalemtz’un sa’ q’ojyin ut li q’ojyin moko naxtaw ta ru.
Kinchal rik’ineb’ li we, ut eb’ li we moko kine’xk’ul ta; a’ut jo’ k’ihaleb’ li ke’k’uluk we, kink’eheb’ axwankil chixb’aanunkil k’iila bsachb’a-ch’oolej, ut chi ok choq’ cralal li Dios; ut reheb’ ajwi’ li dke’paab’ank re lin k’ab’a’ kink’e wankilal re xk’ulb’al li ejunelik yu’am.
Ut chi jo’kan ajwi’ kintaqla sa’ li ruchich’och’ lin asumwank li bjunelik nakana, re taawanq choq’ saqen chiru li ruchich’och’, ut re taawanq choq’ cxaqxookil eetalil chiru lin tenamit, ut re naq eb’ laj dGentil te’sik’oq re, ut re taawanq choq’ aj ek’amol esil chiru li wilob’aal, re xkawresinkil li b’e chiwu.
Jo’kan ut, chalqex rik’in a’an, ut rik’in li ani nachal tinna’leb’anq jo’ rik’ineb’ li winq sa’ najter kutan, ut tink’ut cheru lin akawil na’leb’ahom.
Jo’kan ut, chex’ab’inq sa’ komonil ut chink’utaq cheru xchaab’ilal ajwi’ inna’leb’—lix chaab’ilal xna’leb’ a’an li nekeye naq xDios laj aEnok, ut eb’ lix komon, Li ake’jache’ chaq ru rik’in li ruchich’och’, ut ke’k’ule’ wik’in laa’in—jun btenamit k’uulanb’il toj reetal naq taachalq jun kutan re tiikilal—jun kutan li kisik’e’ chaq xb’aaneb’ chixjunil li santil winq, ut moko ke’xtaw ta xb’aan li maa’usilal ut tz’eqb’eetalil; Ut ke’xch’olob’ xyaalal naq a’aneb’ aaj jalanil tenamit ut aj numeleb’ sa’ li ruchich’och’; A’b’an ke’xk’ul jun ayeechi’ihom naq toj te’xtaw ut te’ril sa’ lix tib’eleb’.
Jo’kan ut, chex’ab’inq ut laa’in tinna’leb’anq eerik’in, ut texwaatina ut tinye profeetil aatin, jo’ rik’ineb’ li winq sa’ li najter kutan.
Ut tink’ut chi ch’olch’o ru jo’ akink’ut chiruheb’ lin tzolom naq kinxaqli chiruheb’ sa’ li tz’ejwalej, ut ke’waatina, ut kinye: Jo’ kepatz’ we chirix li breetalil ink’ulunik, sa’ li kutan naq tink’ulunq sa’ inloq’alil sa’eb’ li choql re choxa, re xtz’aqob’resinkil ru lin yeechi’ihom li kinyeechi’i reheb’ lee yuwa’, Xb’aan naq jo’ xeril lix najtil li arelik chaq lee bmusiq’ rik’in lee tib’el jo’ jun moosil, tink’ut cheru chanru naq taachalq xkutankil li tojb’al-ix, ut jo’kan ajwi’ lix ck’ojob’ankil wi’chik Israel li djek’inb’il.
Ut anajwan nekek’e reetal li santil ochoch a’in li wan Jerusalen, rochoch li Dios li nekeye re, ut eb’ li xik’ neke’ilok eere neke’xye naq li ochoch a’in maajo’q’e taat’ane’q.
A’b’anan chi yaal ninye eere, naq taachalq li sache’k-u sa’ xb’een li tasal tenamit a’in jo’ jun aj elq’ chiru q’ojyin, ut li tenamit a’in te’sache’q ut te’jek’iiq sa’ xyanqeb’ chixjunil li tenamit.
Ut li santil ochoch a’in li nekeril anajwan taarume’q chaq, jo’kan naq moko taakanaaq ta junaq pek sa’ xb’een li jun chik.
Ut taak’ulmanq, naq li jun tasal tenamit a’in reheb’ laj Judio ink’a’ taanume’q toj reetal naq li junjunq chi sache’k-u li kinye eere chirixeb’ a’an taak’ulmanq.
Nekeye naq nekenaw naq chalk re li aroso’jik li ruchich’och’; nekeye ajwi’ naq nekenaw naq li choxa ut li ruchich’och’ te’oso’q; Ut sa’ a’in yaal li nekeye, xb’aan naq jo’kan wan; a’b’an li k’a’aq re ru a’in li kinye eere moko taanume’q ta toj reetal taatz’aqloq ru chixjunil.
Ut a’in kinye eere chirix Jerusalen; ut naq taachalq li kutan a’an, ataajek’imanq jun rela’ sa’ xyanqeb’ chixjunileb’ li tenamit; A’b’an ate’ch’utub’amanq wi’chik; a’ut te’kanaaq toj reetal taatz’aqloq ru lix q’ehileb’ laj bGentil.
Ut sa’ ali kutan a’an taa’ab’imanq resil li bpleet ut li esil chirix li pleet, ut chixjunil li ruchich’och’ taawanq chi choqinb’il, ut eb’ li winq cte’lajq xch’ool, ut te’xye naq li Kristo dnaxb’ay lix k’ulunik toj sa’ roso’jik li ruchich’och’.
Ut taakeho’q li rahok rik’ineb’ li winq, ut taanumtaaq li maa’usilal.
Ut naq akaq okenaq xq’ehileb’ laj aGentil, taak’utunq jun bsaqen sa’ xyanqeb’ li chunchuukeb’ chaq sa’ q’ojyin, ut a’anaq xtz’aqalil lin evangelio; A’b’an eb’ a’an amoko neke’xk’ul ta, xb’aan naq ink’a’ neke’xk’e reetal li saqen, ut neke’risi chaq wik’in lix bch’ooleb’, xb’aan lix cna’leb’eb’ li winq.
Ut sa’ li tasal tenamit a’an taatz’aqloq ru lix q’ehileb’ laj Gentil.
Ut te’wanq li winq xaqxo sa’ li tasal tenamit a’an, li toj maji’aq te’nume’q toj reetal naq te’ril jun arahilal aj b’ut’unel; xb’aan naq jun yajel aj sachonel tixnujob’resi li ch’och’.
A’b’anan eb’ lin tzolom ate’xaqliiq sa’eb’ li na’ajej sant, ut ink’a’ te’eek’asiiq; a’b’an sa’ xyanqeb’ laj maak, eb’ li winq te’xtaqsi xyaab’eb’ xkux, ut bte’xmajewa li Dios ut te’kamq.
Ut te’wanq li ahiik sa’ b’araq chi na’ajej, ut naab’al li sachok-u; a’b’anan eb’ li winq te’xkawob’resi li raameb’ chiwix, ut te’xchap li byok’leb’ ch’iich’, li jun chiru li jun chik, ut te’xkamsi rib’ chirib’ileb’ rib’.
Ut anajwan, chirix naq laa’in, li Qaawa’ kinye li aatin a’in reheb’ lin tzolom, ke’numta xk’a’uxleb’.
Ut laa’in kinye reheb’: aMinumta eek’a’uxl, xb’aan naq jo’q’e taak’ulmanq chixjunil li k’a’aq re ru a’in, taaruuq teenaw naq li k’a’ru yeechi’inb’il eere taatz’aqloq ru.
Ut naq li saqen taa’ok chi k’utunk, taawanq rik’ineb’ jo’ jun jaljookil ru aatin li tink’ut cheru— Nekex’ilok ut nekek’e reetaleb’ lix atoonaleb’ li higo, ut nekeril rik’in xnaq’ eeru, ut nekeye naq neke’ok chi tuxmek, ut toj q’uneb’ lix xaq, naq ak haye’k chaq re li saq’ehil; Chi jo’kan ajwi’ taawanq sa’ li kutan naq te’ril chixjunil li k’a’aq re ru a’in, toja’ naq te’xnaw naq ak taahaye’q li hoonal.
Ut taak’ulmanq naq ani anaxuwank we, taawanq chi bilok re rilb’al xchalik li xnimal ru cxkutan li Qaawa’, re rilb’al li dreetalil lix k’ulunik li eRalal li Winq.
Ut te’ril li eetalil ut sachb’a-ch’oolej, xb’aan naq te’k’utmanq chaq sa’ li choxa taqe’q, ut sa’ li ch’och’ taq’a.
Ut te’xk’e reetal li kik’, ut axam, ut xb’ook li sib’.
Ut rub’elaj naq taachalq xkutankil li Qaawa’, li asaq’e taaq’ojyino’q ru, ut li po taakik’o’q ru, ut eb’ li chahim te’t’anje’q chaq sa’ choxa.
Ut li rela’ te’ch’utub’amanq toj sa’ li na’ajej a’in; Toja’ ut naq te’iloq chiwilb’al, ut k’ehomaq reetal, tink’ulunq, ut tine’ril sa’eb’ li choql re choxa, tiqtooqin rik’in wankilal ut nimla aloq’alil; wochb’eenaqeb’ chixjunil li santil anjel; ut ani moko wanq ta chi byo’lek re wilb’al, taa’isiiq chaq.
A’ut rub’elaj naq taat’ane’q li ruq’ li Qaawa’, jun anjel tixyaab’asi lix atrompeet, ut eb’ laj santil paab’anel li ke’war btoxe’elq chaq re ink’ulb’al sa’ li cchoql.
Jo’kan ut, wi kexwar sa’ atuqtuukilal, osob’tesinb’ilex; xb’aan naq jo’ chanru anajwan nikineeril ut nekenaw naq wankin, jo’kan ajwi’ btexchalq wik’in ut ctaawanq xyu’am lee raam, ut taatz’aqloq re ru lix tojb’al eerix; ut eb’ laj santil paab’anel tole’elq chaq sa’ xkaajachalil chaq li ruchich’och’.
Toja’ naq taat’ane’q li aruq’ li Qaawa’ sa’ xb’eeneb’ li tenamit.
Toja’ ut naq li Qaawa’ tixk’ojob’ li roq sa’ xb’een li atzuul a’in, ut tixjach rib’ sa’ xyi, ut btaachenchotq li ch’och’, ut taasaalanq chi junpak’al ut chi junpak’al chik, ut ctaachiq’manq ajwi’ li choxa.
Ut li Qaawa’ tixk’e chi aatinak lix yaab’ xkux, ut chixjunil lix maril li ruchich’och’ te’ab’inq re; ut eb’ li tenamit re li ruchich’och’ ate’yaab’aq, ut eb’ li ke’se’ek chaq te’ril xmajelaleb’ xna’leb’.
Ut taanumtaaq li nimla rahilal sa’ xb’een laj eetz’unel, ut laj hob’onel taa’oso’q sa’ xam; ut eb’ li ke’ilok re rilb’al li maa’usilal te’yok’e’q chaq ut te’kute’q sa’ li xam.
Toja’ ut naq atine’ril laj bJudio ut te’xye: K’a’ru li k’ob’olal a’in sa’ laa wuq’ ut sa’ laa woq?
Toja’ ut te’xnaw naq laa’in li Qaawa’; xb’aan naq tinye reheb’; A’ k’ob’olal a’in a’an li k’ob’olal akink’ob’e’ wi’ sa’ rochocheb’ li raab’ileb’ inb’aan.
Laa’in li kintaqsiik chaq.
Laa’in li Jesus li bkik’ehe’ chiru krus.
Laa’in li Ralal li Dios.
Toja’ ut naq ate’yaab’aq xb’aan xmaa’usilaleb’; toja’ naq te’raho’q xch’ool xb’aan naq ke’xrahob’tesi lix brey.
Toja’ ut naq te’toje’q rix li jar tenamit li amaak’a’eb’ xnawom chirix li Dios, ut eb’ li maajun chaq’rab’ ke’xnaw te’tz’aqonq sa’ li xb’een bwakliik chi yo’yo; ut ctaaruuq te’xkuy xnumsinkil.
Ut ataab’ak’e’q laj bSatanas, re naq maak’a’aq xna’aj sa’ xch’ooleb’ li ralal xk’ajoleb’ li winq.
Ut sa’ li akutan a’an, naq tink’ulunq sa’ lin loq’al, taatz’aqloq ru li jaljookil ru aatin li kinye chirixeb’ li lajeeb’ chi btuq’ixq.
Xb’aan naq eb’ li wankeb’ xna’leb’ ut ke’k’uluk re li ayaal, ut ke’xk’ul li Loq’laj Musiq’ej choq’ aj bk’amol b’e chiruheb’, ut ink’a’ cke’b’alaq’iik—ninye chi yaal eere, ink’a’ te’yok’e’q chaq ut te’kute’q sa’ li dxam, te’xkuy b’an xnumsinkil li kutan.
Ut li aruchich’och’ taak’eemanq reheb’ choq’ breechanihomeb’; ut te’k’ihanq ut te’kawuq xmetz’eweb’, ut eb’ li ralal xk’ajol cte’ninqanq chi maak’a’ li maak, choq’ re li dkolb’a-ib’.
Xb’aan naq li Qaawa’ taawanq sa’ axyiheb’, ut lix loq’al taawanq sa’ xb’eeneb’, ut a’anaq lix rey ut aj bk’ehol chaq’rab’ chiruheb’.
Ut anajwan, k’ehomaq reetal, ninye eere, moko taak’eemanq ta eere xnawb’al chik chirix li jun ch’ol a’in, toj reetal taajaltesimanq ru li aatin sa’ li aAk’ Chaq’rab’, ut sa’ a’an taak’ehe’q chi nawmank chixjunil li k’a’aq re ru a’in; Jo’kan naq nink’e eere naq teejaltesi ru anajwan, re naq texkawresimanq choq’ re li k’a’aq re ru toj taachalq.
Xb’aan naq chi yaal ninye eere, naq li k’a’aq re ru nim ru na’oyb’enink eere; Nekerab’i resileb’ li apleet sa’ jalanil ch’och’; a’b’an k’ehomaq reetal, ninye eere, xe’nach’ok chaq, toj chire ajwi’ lee rokeb’aal, ut moko k’iila chihab’ ta chik naq teerab’i resil li pleet sa’ tz’aqal lee ch’och’.
Jo’kan naq laa’in, li Qaawa’, kinye, ch’utub’omaq eerib’ chalen chaq sa’eb’ li ch’och’ sa’ areleb’aal saq’e, molk’ahomaq eerib’ ex xb’eenil re lin iglees; ayuqex sa’eb’ li ch’och’ sa’ rokeb’aal li saq’e, b’oqomaqeb’ chaq li wankeb’ aran re te’xjal xk’a’uxl, ut a’ yaal jo’ neke’xjal xk’a’uxl, waklesihomaqeb’ li iglees choq’ we.
Ut chi junaj eech’ool ut chi junaj eek’a’uxl, ch’utub’omaq lee b’ihomal re texruuq achixloq’b’al jun eechanihomej, li moqon taaxaqab’amanq choq’ eere.
Ut li aAk’ Jerusalen taayeemanq re, jun bch’och’ re ctuqtuukilal, jun tenamit re dxkolb’al eerib’, jun na’ajej re wank sa’ xyaalalil choq’ reheb’ laj santil paab’anel re li Dios Q’axal Taqenaq; Ut lix aloq’al li Qaawa’ taawanq aran, ut lix xuwankil ru li Qaawa’ taawanq ajwi’ aran, jo’kan naq eb’ laj maak ink’a’ te’ok rik’in, ut Sion taayeemanq re.
Ut taak’ulmanq sa’ xyanqeb’ laj maak, naq li junjunq chi winq li ink’a’ taachapoq re lix yok’leb’ ch’iich’ chiru li ras riitz’in, taa’ajmanq naq taa’eeleliq Sion re xkolb’al rib’.
Ut chi sa’ a’an ate’ch’utub’amanq chaq sa’ li junjunq chi tenamit rub’el choxa; ut a’anaqeb’ li jun ajwi’ chi tenamit li moko taawanq ta chi pleetik li jun rik’in li jun chik.
Ut taayeemanq sa’ xyanqeb’ laj maak: Mootaqe’ chixpleetinkil Sion, xb’aan naq xuwajeleb’ li wankeb’ Sion; jo’kan naq ink’a’ tooruuq chi xaqliik.
Ut taak’ulmanq naq eb’ li tiikeb’ xch’ool te’ch’utub’amanq chaq sa’ xyanqeb’ chixjunil li tenamit, ut te’k’ulunq Sion, rik’in xb’ichankil li b’ich re sahil ch’oolejil li junelik nakana.
Ut anajwan ninye eere, meekanab’ li na’leb’ a’in chi xik b’araq sa’ li ruchich’och’, toj reetal naq taa’ajmanq ru choq’ we, re naq taaruuq teechoy xb’aanunkil li k’anjel a’in sa’ rilob’aaleb’ li tenamit, ut sa’ rilob’aaleb’ li xik’ neke’ilok eere, re naq ink’a’ te’xnaw lee k’anjel toj reetal naq akaq xechoy xb’aanunkil li k’a’ru kexintaqla wi’; Re naq jo’q’e te’xnaw, taaruuq te’xk’oxla li k’a’aq re ru a’in.
Xb’aan naq jo’q’e taak’utunq li Qaawa’, axuwajelaq chiruheb’, re naq te’chape’q xb’aan xiw, ut te’xaqliiq chi najt ut te’siksotq.
Ut chixjunileb’ li tenamit te’xuwaq xb’aan li xiw chiru li Qaawa’, ut lix wankilal lix nimal xmetz’ew.
Chi jo’kan.
Amen.
 Chex’ab’inq, ex tenamit re lin iglees; xb’aan naq chi yaal ninye eere naq kiyeeman eere li k’a’aq re ru a’in choq’ re aeechaab’ilob’resinkil ut eetzolb’al.
A’b’anan us ta wan li k’a’aq re ru a’an li tz’iib’anb’il, junelik k’eeb’il reheb’ li axb’eenil re lin iglees chalen chaq sa’ xtiklajik, ut junelik taak’eemanq, naq bte’xb’eresi chixjunileb’ li ch’utam jo’ chanru b’eresinb’ileb’ ut k’amb’ileb’ xb’e xb’aan li Loq’laj Musiq’ej.
A’b’anan taqlanb’ilex naq maajo’q’e ateerisi chaq ani junaq sa’eb’ lee k’utk’uukil ch’utam, li neke’b’aanuman chiru li ruchich’och’.
Taqlanb’ilex ajwi’ naq maajun xkomon li aiglees teerisi chaq sa’eb’ lee ch’utam re li loq’laj wa’ak; a’b’anan wi wan ani xb’aanunk re li maak, bmixk’ul toj reetal naq tixk’am wi’chik rib’ sa’ usilal.
Ut jo’kan wi’chik ninye eere, maa’ani teerisi chaq sa’eb’ lee ch’utam re li loq’laj wa’ak li anchaleb’ xch’ool chixsik’b’al li awa’b’ejihom—ninye a’in chirixeb’ li moko xkomoneb’ ta li iglees.
Ut jo’kan wi’chik ninye eere, chirix lee ach’utam re k’ojob’ank, naq wi wankeb’ ani li moko xkomoneb’ ta li iglees, li anchaleb’ xch’ool chixsik’b’al li awa’b’ejihom, ink’a’ teerisiheb’ chaq.
A’ut taqlanb’ilex sa’ chixjunil li k’a’aq re ru chi atz’aamank chiru li Dios, li nak’ehok chi numtajenaq; ut li k’a’ru tixch’olob’ li Musiq’ej eere, a’an ajwi’ li nawaj raj naq teeb’aanu rik’in anchal bxsantilal eech’ool, rik’in b’eek chi tiik chiwu, ut cxk’oxlankil lix tz’aqlojik lee kolb’al, rik’in xb’aanunkil chixjunil li k’a’aq re ru rik’in tijok ut db’antioxink, re naq ink’a’ etexk’ame’q chi maakob’k xb’aaneb’ li maa’us aj musiq’ej, malaj xb’aan lix tzol’leb’eb’ flaj tza, malaj lix gtaqlahomeb’ li winq; xb’aan naq wan re winq, ut wan chik reheb’ aj tza.
Jo’kan ut, cheril eerib’ maare anchal texb’alaq’iiq; ut re naq ink’a’ texb’alaq’iiq, achesik’ chi anchal eech’ool eb’ li maatan q’axal chaab’il, ut junelik chijultiko’q eere k’a’ut naq k’eeb’ileb’; Xb’aan naq chi yaal ninye eere, k’eeb’ileb’ choq’ re xchaab’ilaleb’ li ani neke’rahok we ut neke’paab’ank re chixjunil lin taqlahom, ut li ani nasik’ok xb’aanunkil chi jo’kan; re naq taaruuq te’chaab’ilob’resiiq chixjunileb’ li neke’sik’ok malaj li neke’tz’aamank wik’in, li ink’a’ neke’xtz’aama jun aeetalil re bte’xsachi rik’in li ratawomeb’.
Ut jo’kan wi’chik, chi yaal ninye eere, nawaj raj naq junelik taajultiko’q eere, ut junelik taakanaaq sa’ aeek’a’uxl k’a’ruheb’ li bmaatan a’an, li k’eeb’ileb’ re li iglees.
Xb’aan naq moko chixjunil ta k’eeb’il li junjunq chi maatan re; xb’aan naq k’iila maatan wan, ut re li ajunjunq chi winq k’eeb’il jun maatan xb’aan xMusiq’ li Dios.
Re junjunq k’eeb’il li jun, ut re junjunq chik k’eeb’il li jun chik, re naq chixjunileb’ te’chaab’ilob’resiiq rik’in.
Re junjunq k’eeb’il xb’aan li Santil Musiq’ej axnawb’al naq li Jesukristo a’an li Ralal li Dios, ut naq kik’ehe’ chiru krus choq’ re lix maak li ruchich’och’.
Re junjunq chik k’eeb’il axpaab’ankil li raatineb’, re naq eb’ a’an te’wanq ajwi’ xyu’am chi junelik wi te’kanaaq chi tiikeb’ chi paab’ank.
Ut jo’kan wi’chik, re junjunq k’eeb’il xb’aan li Santil Musiq’ej xnawb’al li ajalanq paay chi b’eresink k’anjel, jo’ taasaho’q wi’ xch’ool li junaj chi Qaawa’, jo’ chanru naraj li Qaawa’, re xtuqub’ankileb’ li ruxtaan a’an jo’ chanru li wankeb’ wi’ li ralal xk’ajoleb’ li winq.
Ut jo’kan wi’chik, k’eeb’il xb’aan li Santil Musiq’ej re junjunq xnawb’al li jalanq paay chi uxb’il k’anjel, ma re li Dios, re naq lix k’utb’esihom li Musiq’ej taak’eemanq re li junjunq chi winq re taachaab’ilo’q xb’aan.
Ut jo’kan wi’chik, chi yaal ninye eere, re junjunq k’eeb’il, xb’aan lix Musiq’ li Dios, li aatin re achaab’il na’leb’.
Re jalan chik k’eeb’il li aatin re li anawom, re naq chixjunileb’ te’tzole’q re chaab’ilaqeb’ xna’leb’ ut te’wanq xnawom.
Ut jo’kan wi’chik, re junjunq k’eeb’il naq te’wanq axpaab’aal re te’k’irtesiiq; Ut re jalaneb’ chik k’eeb’il naq te’wanq xpaab’aal chi ak’irtesink.
Ut jo’kan wi’chik, re junjunq k’eeb’il xk’anjelankil li asachb’a-ch’oolejil k’anjel; Ut re jalaneb’ chik k’eeb’il aaatinak jo’ profeet; Ut re jalaneb’ chik axtz’ilb’aleb’ rix li musiq’ej.
Ut jo’kan wi’chik, k’eeb’il re junjunq aatinak rik’in ajalanil aatinob’aal; Ut re jalan chik k’eeb’il xk’utb’al xyaalalil li jalanil aatinob’aal.
Ut chixjunileb’ li amaatan a’in neke’chal chaq rik’in li Dios, choq’ re xchaab’ilob’resinkileb’ li bralal xk’ajol li Dios.
Ut re li aobiisp re li iglees, ut re li ani tixxaqab’ li Dios ut tixk’ojob’ chixk’aak’alenkil li iglees ut chi wank choq’ xb’eenil chiru li iglees, k’eeb’ilaq reheb’ bxtz’ilb’aleb’ rix chixjunil li maatan a’an, maare anchal taawanq anihaq sa’ eeyanq li taayehoq re naq re li Dios a’ut maawa’aq.
Ut taak’ulmanq naq ani natz’aaman sa’ li aMusiq’ej taak’uluq sa’ li Musiq’ej; Re naq te’wanq ani k’eeb’ilaqeb’ re xk’ulb’al chixjunileb’ li maatan a’an, re naq taawanq jun jolomil, re naq li junjunq chi komon taaruuq taachaab’ilo’q xb’aan.
Ani anatz’aaman sa’ li bMusiq’ej natz’aaman jo’ chanru li crajom xch’ool li Dios; jo’kan naq nab’aanuman jo’ chanru ajwi’ naxtz’aama.
Ut jo’kan wi’chik, ninye eere, chixjunil li k’a’aq re ru tento taab’aanumanq sa’ lix k’ab’a’ li Kristo, yalaq k’a’ru nekeb’aanu sa’ li Musiq’ej; Ut tento atexb’antioxinq chiru li Dios sa’ li Musiq’ej xb’aan yalaq k’a’ru chi osob’tesink li nekex’osob’tesiik wi’.
Ut tento teek’anjela li asaq ruhil na’leb’ ut bsantilal chiwu rajlal.
Chi jo’kan.
Amen.
 K’e reetal, aajel ru choq’ we naq lin moos aj John tixtz’iib’a ut tixk’uula jun aesilal chi tustu, ut naq tatxtenq’a, at inmoos Jose, sa’ xtz’iib’ankil chixjunil li k’a’aq re ru li k’eeb’ilaq aawe, toj reetal naq taab’oqe’q chixb’aanunkil jalan chik k’anjel.
Jo’kan wi’chik, chi yaal ninye aawe naq naru ajwi’ chixtaqsinkil xyaab’ xkux sa’eb’ li ch’utam, yalaq jo’q’e taa’ajmanq ru.
Ut jo’kan wi’chik, ninye aawe naq xaqab’anb’ilaq choq’ re a’an xtz’iib’ankil resilal ut xhuhil li iglees chi rajlal, xb’aan naq laj Oliver Cowdery kinxaqab’ sa’ jalan chik opiis.
Jo’kan ut, taak’eemanq re a’an, a’ yaal jo’ naq tiik chi paab’ank, rik’in laj aK’ojob’anel Ch’oolej, xtz’iib’ankil li k’a’aq re ru a’in.
Chi jo’kan.
Amen.
 Na’ajman ru naq texkanaaq sa’ li kutan a’in sa’eb’ li na’ajej wan wi’ eerochoch, jo’ chanru taak’anjelaq eere sa’ li wankex wi’.
Ut a’ yaal jo’ wank eech’och’, ateek’e reheb’ li komon aj releb’aal saq’e; Ut a’ yaal jo’ maak’a’ lee ch’och’, che’xloq’aq sa’ li kutan a’in sa’eb’ li na’ajej chesutam, jo’ neke’xk’oxla naq us, xb’aan naq tento naq taa’ajmanq ru naq te’wanq xna’aj re te’wanq rochoch sa’ li kutan a’in.
Tento naq taa’ajmanq ru naq teek’uula chixjunil li tumin li naru cheru, ut naq teek’ul jo’ nimal naru cheru sa’ tiikilal, re naq chirix xnumikeb’ li kutan texruhanq achixloq’b’al li ch’och’ choq’ eechanihomej, ba’anaq xna’aj li tenamit.
Li na’ajej toj maji’ taak’utb’esimanq; a’ut chirix naq te’chalq chaq lee komon sa’ releb’aal li saq’e te’wanq ajunjunq li winq xaqab’anb’il, ut reheb’ a’an k’eeb’ilaq bxnawb’al li na’ajej, malaj chiruheb’ a’an taak’utb’esimanq.
Ut eb’ a’an te’xaqab’amanq re xloq’b’aleb’ li ch’och’, ut re xtikib’ankil xk’eeb’al xk’ojob’ankil li atenamit; ut chirix a’an tex’ok chi ch’utub’aak eerochb’eenaq eejunkab’al, li junjunq chi winq jo’ chanru bxjunkab’al, jo’ chanru li wan wi’, ut jo’ chanru xaqab’anb’il choq’ re xb’aan li awa’b’ejil ut li obiisp re li iglees, jo’ chanruheb’ li chaq’rab’ ut taqlahom li xek’ul, ut li moqon chik teek’ul.
Chi jo’kan.
Amen.
 Chex’ab’inq chiru li waatin, ex inmoos Sidney, ut Parley, ut Leman; xb’aan naq k’ehomaq reetal, chi yaal ninye eere, naq nink’e eere jun taqlahom naq texxik ut ateejultika lin evangelio li xek’ul, jo’ chanru ajwi’ xek’ul, chiruheb’ laj Shaker.
K’ehomaq reetal, ninye eere, naq eb’ a’an neke’raj xnawb’al li yaal, chi jun raqal, a’b’an moko chixjunil ta, xb’aan naq moko atiik ta wankeb’ chiwu, ut tento naq te’xjal xk’a’uxl.
Jo’kan ut, nekexintaqla, ex inmoos Sidney ut Parley, chixjultikankil li evangelio chiruheb’.
Ut lin moos aj Leman taak’ojob’amanq choq’ re li k’anjel a’in, re taana’leb’anq rik’ineb’, moko jo’ chanru ta li k’a’ru kixk’ul rik’ineb’, jo’ chanru b’an li k’a’ru ataak’ute’q chiru a’an eeb’aan laa’ex inmoos; ut rik’in xb’aanunkil chi jo’kan tinwosob’tesi a’an, wi b’an ink’a’, moko taa’usaaq ta.
Jo’ka’in naxye li Qaawa’; xb’aan naq laa’in li Dios, ut akintaqla li Walal Junaj Chirib’il sa’ li ruchich’och’ choq’ re bxtojb’al rix li ruchich’och’, ut kintaqla xyeeb’al naq ani nak’uluk re taakole’q, ut ani ink’a’ nak’uluk re ctaak’ehe’q sa’ tojb’a-maak— Ut ke’xb’aanu re li aRalal li Winq jo’ chanru ke’raj; ut a’an ak xk’ul lix wankilal sa’ bxnim uq’ lix cloq’alil, ut na’awa’b’ejin chik sa’ choxa, ut taa’awa’b’ejinq toj reetal naq taakub’eeq sa’ li ruchich’och’ re xk’eeb’al drub’el roq chixjunileb’ li xik’ neke’ilok re, ut ak haye’k chaq re li kutan a’an— Laa’in, li Qaawa’ Dios, kinyehok re; a’b’an li hoonal ut li akutan maajun winq nanawok re, chi moko eb’ li anjel sa’ choxa, chi moko te’xnaw toj reetal naq taak’ulunq.
Jo’kan ut, nawaj naq chixjunileb’ li winq te’xjal xk’a’uxl, xb’aan naq chixjunileb’ wankeb’ rub’el li amaak, ka’ajwi’ eb’ li keb’ink’uula choq’ we ink’a’, li bsantil winq li moko nawb’ileb’ ta eeb’aan.
Jo’kan ut, ninye eere naq xintaqla eere lin asumwank li junelik nakana, a’an ajwi’ li kiwan chalen chaq sa’ xtiklajik.
Ut li k’a’ru kinyeechi’i kintz’aqob’resi ru chi jo’kan, ut eb’ li aninqi tenamit re li ruchich’och’ bte’xkub’si rib’ chiru; ut, wi ink’a’ xjuneseb’ rib’, te’kub’eeq chaq, xb’aan naq li k’a’ru anajwan xjunes rib’ taqsinb’il xloq’al, ctaakub’siiq chaq xwankil.
Jo’kan ut, nink’e eere jun taqlahom naq atexxik sa’ xyanq li tenamit a’in, ut teeye reheb’, chanchan lin apostol najter, aj Pedro xk’ab’a’: Chexpaab’anq re lix k’ab’a’ li Qaawa’ Jesus, li kiwan sa’ li ruchich’och’, ut taak’ulunq, lix tiklajik ut li roso’jik; aChejal eek’a’uxl ut chikub’eeq eeha’ sa’ lix k’ab’a’ li Jesukristo, jo’ chanru li santil taqlahom, choq’ re li risinkil li maak; Ut ani nab’aanunk re a’in tixk’ul li amaatan re li Santil Musiq’ej, rik’in xk’eeb’al li bruq’eb’ li xb’eenil re li iglees.
Ut jo’kan wi’chik, chi yaal ninye eere, naq ani anayehok re naq mi’uxk li sumlaak moko k’ojob’anb’il ta xb’aan li Dios, xb’aan naq li bsumlaak k’ojob’anb’il xb’aan li Dios choq’ re li winq.
Jo’kan ut, naxk’am rib’ rik’in li chaq’rab’ naq taawanq jun li arixaqil, ut bjunaj chi tz’ejwalej naq te’wanq chixkab’ichaleb’, ut chixjunil a’in re naq li cruchich’och’ taatz’aqloq ru li ajom li yo’ob’tesinb’il wi’; Ut re naq taanujaq rik’in lix b’isb’al li winq, jo’ chanru naq ayo’ob’tesinb’il bnaq maji’ nayiib’aman li ruchich’och’.
Ut ani anataqlan naq mik’uxman li btib’, naq li winq ink’a’ tixk’ux a’an, moko k’ojob’anb’il ta xb’aan li Dios; Xb’aan naq k’ehomaq reetal, lix axulel li ch’och’ ut li xik’anel xul rub’el choxa, ut li k’a’ru nachal chaq sa’ li ch’och’, k’ojob’anb’il re taa’oksiiq xb’aan li winq, choq’ tzakemq ut choq’ aq’ej, re naq taawanq chi naab’al re.
A’b’an moko k’eeb’il ta naq jun li winq ataareechani li k’a’ru taqenaq sa’ xb’een li jun chik, jo’kan naq li bruchich’och’ wan sa’ li maak.
Ut rahilal chichalq sa’ xb’een li winq li anahoyok kik’ malaj yal naxsachle li tib’ ut moko naraj ta ru.
Ut jo’kan wi’chik, ninye chi yaal eere, naq li Ralal li Winq moko anachal ta sa’ xxaqalil jun ixq, chi moko junaq winq li nab’eek sa’ li ch’och’.
Jo’kan ut, miwan aeeb’alaq’inkil, chexkanaaq b’an chi xaqxo junelik, ut bchex’iloq re rilb’al chi chiq’mank li choxa, ut li ruchich’och’ chi chenchotk ut chi saalank chi junpak’al ut chi junpak’al chik jo’ jun winq kalajenaq, ut eb’ li cru taq’a chi taqsiik, ut eb’ li dtzuul chi kub’siik, ut eb’ li b’uq’ux aj na’ajej chi helmank—ut chixjunil a’in naq li anjel tixyaab’asi lix etrompeet.
A’ut naq toj maji’aq taachalq li xnimal ru xkutan li Qaawa’, laj aJakob taatamq sa’ li yamyookil ch’och’, ut eb’ laj Lamanita bte’atz’umaq jo’ li sununkil utz’u’uj.
Sion ataatamq sa’ xb’eeneb’ li bb’ool ut taasaho’q xch’ool sa’ xb’eeneb’ li tzuul, ut taach’utub’amanq sa’ li na’ajej li kinxaqab’.
K’ehomaq reetal, ninye eere, ayuqex jo’ kexintaqla; jalomaq eek’a’uxl chirix chixjunil lee maak; achextz’aamanq ut texk’uluq; chextoch’oq ut taateemanq cheru.
K’ehomaq reetal, laa’in tinxik cheru ut tinwanq choq’ aaj k’aak’alenel cherix, ut laa’in tinwanq sa’ beeyi, ut ink’a’ ctaasache’q eena’leb’.
K’ehomaq reetal, laa’in li Jesukristo, ut atink’ulunq chi seeb’.
Chi jo’kan.
Amen.
 Chex’ab’inq, ex xb’eenil re lin iglees, ut k’ehomaq eexik rik’in lix yaab’ xkux li yo’yookil Dios, ut chek’e reetal li aatin re chaab’il na’leb’ li taak’eemanq eere, jo’ chanru kextz’aaman ut wankex sa’ aatin chirix li iglees, ut eb’ li musiq’ej li xikenaqeb’ sa’ li ruchich’och’.
K’ehomaq reetal, chi yaal ninye eere, naq wankeb’ naab’al li amusiq’ej li aj b’alaq’eb’, li xikenaqeb’ sa’ li ch’och’, chixb’alaq’inkil li ruchich’och’.
Ut jo’kan ajwi’ laj aSatanas ak xsik’ eeb’alaq’inkil, re taaruuq chi numtaak sa’ eeb’een.
K’ehomaq reetal, laa’in, li Qaawa’, kin’ilok eere, ut wilom li tz’eqb’eetalil sa’ li iglees li aneke’k’amok re lin k’ab’a’ jo’ neke’xye.
A’ut osob’tesinb’ileb’ li ani tiikeb’ chi paab’ank ut aneke’kana chi kuyuk, us ta sa’ li yu’am malaj sa’ li kamk, xb’aan naq eb’ a’an te’reechani li junelik yu’am.
A’b’an rahilal sa’ xb’eeneb’ li ani aaj b’alaq’ ut aj ka’pak’al-u, xb’aan naq, jo’ka’in naxye li Qaawa’, laa’in teb’ink’am sa’ li raqb’a-aatin.
K’ehomaq reetal, chi yaal ninye eere, wankeb’ alaj ka’pak’al-u sa’ eeyanq, li ke’b’alaq’ink re junjunq, rik’in li k’eeb’il wi’ chaq bwankilal re laj cxik’ ilonel; a’ut k’ehomaq reetal naq te’k’ame’q chaq wi’chik dxkomoneb’ a’an; A’b’an eb’ laj ka’pak’al-u te’tawe’q ut ate’isiiq chaq, sa’ li yu’am malaj sa’ li kamk, jo’ chanru ajwi’ nawaj; ut rahilal sa’ xb’eeneb’ li isinb’ileb’ chaq sa’ lin iglees, xb’aan naq xnumta li ruchich’och’ sa’ xb’een xkomoneb’ a’an.
Jo’kan ut, li junjunq chi winq chiril rib’ maare anchal tixb’aanu li k’a’ru moko wan ta sa’ li yaal ut li tiikilal chiwu.
Anajwan ut chalqex, chan li Qaawa’, rik’in li Musiq’ej, reheb’ li xb’eenil re lix iglees, ut achoona’leb’anq sa’ komonil, re teetaw xyaalal; Choona’leb’anq jo’ chanru nana’leb’an jun winq rik’in li jun chik chi k’utk’u chiru rilob’aal.
Anajwan, naq nana’leb’an junaq winq natawe’ ru xb’aan li winq, xb’aan naq nana’leb’an jo’ winq; chi jo’kan ajwi’ laa’in, li Qaawa’, tinna’leb’anq eerik’in re ateetaw xyaalal.
Jo’kan ut, laa’in li Qaawa’ ninpatz’ eere li patz’om a’in—k’a’ aj-e akexk’ojob’aak wi’?
Re xjultikankil lin evangelio rik’in li aMusiq’ej, a’an ajwi’ laj bK’ojob’anel Ch’oolej li kitaqlaman chaq re xk’utb’al li yaal.
Toja’ ut naq xek’uleb’ li amusiq’ej li ink’a’ kexru chixtawb’al ru, ut xek’uleb’ jo’ chalenaqeb’ rik’in li Dios; ut ma tiikob’resinb’il eeru rik’in a’in?
K’ehomaq reetal, teesume li patz’om a’in eejunes; a’b’anan, laa’in tinwuxtaana eeru; li ani q’un xmetz’ew sa’ eeyanq, chirix a’in ataakawob’resiiq xmetz’ew.
Chi yaal ninye eere, li ani k’ojob’anb’il inb’aan ut taqlanb’il achixjultikankil li aatin re li yaal rik’in laj K’ojob’anel Ch’oolej, sa’ li Musiq’ej re li yaal, ma naxjultika rik’in li bMusiq’ej re li yaal, malaj chi jalan chik chan ru?
Ut wi chi jalan chik chan ru, moko re ta li Dios.
Ut jo’kan wi’chik, li ani nak’uluk re li aatin re li yaal, ma naxk’ul rik’in li Musiq’ej re li yaal, malaj chi jalan chik chan ru?
Wi chi jalan chik chan ru, moko re ta li Dios.
Jo’kan ut, k’a’ut naq ink’a’ nekexru chixtawb’al ru ut xnawb’al, naq li ani nak’uluk re li aatin xb’aan li Musiq’ej re li yaal, naxk’ul jo’ chanru naq jultik’anb’il xb’aan li Musiq’ej re li yaal?
Jo’kan ut, li ani najultikan ut li ani nak’uluk, neke’xtaw ru chirib’ileb’ rib’, ut xkab’ichaleb’ aneke’waklesiik li raameb’ ut bneke’saho’ sa’ xch’ool sa’ komonil.
Ut li k’a’ru ink’a’ nawaklesink aamej, moko re ta li Dios, ut a’an aq’ojyin.
Li k’a’ru re li Dios a’an asaqen; ut ani nak’uluk re li saqen, ut bnakana rik’in li Dios, cnaxk’ul chik li saqen; ut li saqen a’an yoo chi nimank xlemtz’unkil toj reetal li tz’aqal kutan.
Ut jo’kan wi’chik, chi yaal ninye eere, ut ninye re taaruuq teenaw li ayaal, re naq texruuq chiralinasinkil chaq li q’ojyin sa’ eeyanq; Li ani k’ojob’anb’il xb’aan li Dios ut taqlanb’il, a’an ajwi’ xaqab’anb’il re naq a’anaq li aq’axal nim ru, us ta a’an li q’axal kub’enaq xwankil ut lix bmooseb’ chixjunil.
Jo’kan ut, aeechaninb’il xb’aan a’an chixjunil li k’a’aq re ru; xb’aan naq chixjunil li k’a’aq re ru wan rub’el xwankil, sa’ choxa jo’ ajwi’ sa’ li ruchich’och’, li yu’am ut li saqen, li Musiq’ej ut li bwankilal, chi taqlanb’il chaq xb’aan li rajom xch’ool li Yuwa’b’ej rik’in ruq’ li Jesukristo, li Ralal.
A’ut maajun winq na’eechanink re chixjunil li k’a’aq re ru, ka’ajwi’ wi asaqob’resinb’il ru ut bch’ajob’resinb’il chirix chixjunil li maak.
Ut wi saqob’resinb’il eeru ut ch’ajob’resinb’ilex chirix chixjunil li maak, ateetz’aama yalaq k’a’ru teeraj sa’ lix k’ab’a’ li Jesus ut taab’aanumanq.
A’b’an chenawaq a’in, taak’eemanq eere k’a’ru teetz’aama; ut jo’ xaqab’anb’ilex choq’ ajolomil, eb’ li musiq’ej te’wanq rub’el eewankil.
Jo’kan ut, taak’ulmanq, naq wi nekeril jun amusiq’ej chi k’utb’esimank li ink’a’ nekexru chixtawb’al ru, ut ink’a’ nekek’ul li musiq’ej a’an, textz’aamanq chiru li Yuwa’b’ej sa’ lix k’ab’a’ li Jesus; ut wi ink’a’ naxk’e eere li musiq’ej a’an, rik’in a’an naru teenaw naq moko re ta li Dios.
Ut k’eeb’ilaq eere, awankilal sa’ xb’een li musiq’ej a’an, ut teech’olob’ chirix li musiq’ej a’an chi kaw xyaab’ eekux, naq moko re ta li Dios— Moko rik’in ta axjitom laj hob’onel, re naq ink’a’ taaq’axe’q eeru, chi moko rik’in bnimank-ib’ chi moko saho’k ch’oolej, maare anchal texchape’q rik’in.
Ani nak’uluk chiru li Dios, chixk’ul jo’ xk’ehom li Dios; ut chisaho’q xch’ool naq ilb’il xb’aan li Dios chi k’ulub’ej re taak’uluq.
Ut rik’in xk’eeb’al reetal ut xb’aanunkil li k’a’aq re ru a’in li kek’ul, ut li toj teek’ul moqon—ut li aawa’b’ejihom k’eeb’il eere xb’aan li Yuwa’b’ej, ut li bwankilal chi numtaak sa’ xb’een chixjunil li k’a’aq re ru li moko k’ojob’anb’il ta xb’aan a’an— Ut k’ehomaq reetal, chi yaal ninye eere, osob’tesinb’ilex laa’ex li yookex anajwan chirab’inkil li aatin a’in sa’ xtz’uumal re lin moos, xb’aan naq akuyb’il lee maak.
Lin moos aj Joseph Wakefield, li nasaho’ wi’ chi tz’aqal inch’ool, ut lin moos aj aParley P. Pratt che’xikaq sa’ xyanqeb’ li iglees ut che’xk’ehaq xkawilaleb’ rik’in li btijb’il aatin; Ut jo’kan ajwi’ lin moos aj John Corrill, malaj jo’ k’ihaleb’ lin moos li k’ojob’anb’ileb’ choq’ re li opiis a’in, ut che’k’anjelaq sa’ li aawimq; ut maajun winq chiramoq reheb’ sa’ xb’aanunkil li k’a’ru kinxaqab’ choq’ reheb’— Jo’kan ut, sa’ li na’leb’ a’in lin moos aj aEdward Partridge moko tiikob’resinb’il ta ru; a’b’anan chixjal xk’a’uxl ut taakuye’q xmaak.
K’ehomaq reetal, laa’ex toj kok’alex ut ink’a’ nekexru achixkuyb’al chixjunil li k’a’aq re ru anajwan; tento btexk’iiq sa’ li cusilal ut sa’ xnawb’al li dyaal.
aMexxuwak, ex bkok’al, xb’aan naq wehex, ut laa’in ckinnumta sa’ xb’een li ruchich’och’, ut laa’ex xkomonex li dk’eeb’ileb’ we xb’aan li Yuwa’b’ej; Ut maajun xkomoneb’ li k’eeb’ileb’ we xb’aan li Yuwa’b’ej ataasachq.
Ut li Yuwa’b’ej ut laa’in ajunajo.
Laa’in wankin rik’in li Yuwa’b’ej ut li Yuwa’b’ej wik’in laa’in; ut a’ yaal jo’ xineek’ul, laa’ex wankex wik’in ut laa’in eerik’in.
Jo’kan ut, laa’in wankin sa’ eeyi, ut laa’in li achaab’il aj ilol karneer, ut li bpek re Israel.
Ani nakab’lak sa’ xb’een li csaqoonaq a’in dmaajo’q’e taat’ane’q.
Ut taachalq xkutankil naq teerab’i xyaab’ inkux ut atineeril, ut teenaw naq wankin.
aChexyo’leq ut, re naq bkawresinb’ilaqex.
Chi jo’kan.
Amen.
 Chex’ab’inq chiwu, chan li Qaawa’ lee Dios, ut tinwaatina lin moos aj aEdward Partridge, ut tink’e xb’eresinkil; xb’aan naq tento taa’uxq naq tixk’ul xna’leb’ chan ru xtuqub’ankil ru li tenamit a’in.
Xb’aan naq tento taa’uxq naq te’tuqub’amanq ru jo’ chanru lin achaq’rab’; wi ut ink’a’ jo’kan, te’isiiq chaq.
Jo’kan ut, lin moos aj Edward Partridge, ut eb’ li kixsik’ ru, li neke’saho’ wi’ chi tz’aqal inch’ool, che’xxaqab’ choq’ re li tenamit a’in lix jachalaqeb’, li junjunq chi winq chi ajuntaq’eet jo’ chanru lix junkab’al, jo’ chanru li wan wi’ ut li ajb’il xb’aan ut li bnak’anjelak re.
Ut lin moos aj Edward Partridge, naq tixxaqab’ xjachal junaq winq, chixk’ehaq re jun tz’iib’ahom li taaq’axtesimanq wi’ lix jachal choq’ re, re naq taawanq sa’ ruq’, a’anaq ajwi’ lix k’ulub’aq ut li reechanihomaq sa’ li iglees, toj reetal naq taaq’etoq aatin ut moko taak’ehe’q ta chik chi k’ulub’ej xb’aan lix yaab’ xkux li iglees, jo’ chanru li chaq’rab’ ut asumwank re li iglees, re taawanq chik sa’ li iglees.
Ut wi taaq’etoq aatin ut moko nak’ehe’ ta chi k’ulub’ej chi wank sa’ li iglees, moko taawanq ta xwankil re reechaninkil li jun jachal li kixq’axtesi chaq chiru li obiisp choq’ reheb’ li neb’a’ ut li maak’a’eb’ wan re sa’ lin iglees; jo’kan naq moko taakanaaq ta li maatan rik’in; ka’ajwi’ b’an taaruuq chireechaninkil li jun jachal li q’axtesinb’il re.
Ut chi jo’kan taak’uub’amanq chi ch’olch’o chixjunil li k’a’aq re ru, ajo’ chanru lix bchaq’rab’il li tenamit.
Ut li k’a’ru re li tenamit a’in chixaqab’amanq choq’ re li tenamit a’in.
Ut li atumin a’an li nakana choq’ re li tenamit a’in—chixaqab’amanq jun aj b’aanunel k’anjel choq’ re li tenamit a’in, re xk’ulb’al li btumin choq’ re xk’eeb’al tzakemq ut aq’ej, jo’ chanru li ajb’il xb’aan li tenamit a’in.
Ut li junjunq chi winq chik’anjelaq chi amaak’a’ xb’alaq’, ut chiwanq chi juntaq’eet rib’ sa’ xyanq li tenamit a’in, ut chik’uluq chi juntaq’eet, re naq bjunajaqex, jo’ chanru ajwi’ kexintaqla.
Ut li k’a’ru re li tenamit a’in michapman ut mik’eeman reheb’ li wankeb’ sa’ ajalan chik iglees.
Jo’kan ut, wi jalan chik li iglees tixk’ul tumin rik’in li iglees a’in, che’tojoq wi’chik re li iglees a’in, jo’ chanru te’xk’e rib’ sa’ aatin; Ut b’aanunb’ilaq a’in xb’aan ruq’ li obiisp malaj laj b’aanunel k’anjel, li xaqab’anb’ilaq xb’aan lix ayaab’ xkux li iglees.
Ut jo’kan wi’chik, li obiisp chixxaqab’ jun ak’uuleb’aal kab’l choq’ re li iglees a’in, ut chixjunil li k’a’aq re ru, jo’ tumin jo’ ajwi’ tzakemq, li naq’axok re li k’a’ru bna’ajman ru choq’ re li ajb’il xb’aan li tenamit, chik’uulamanq sa’ ruq’ li obiisp.
Ut chixk’uulahaq ajwi’ choq’ rehaq li k’a’ru ajb’il xb’aan, ut li k’a’ru ajb’il xb’aan lix junkab’al, jo’ chanru naq wanq chi k’anjelak sa’ xb’aanunkil li k’anjel a’in.
Ut chi jo’kan nink’e re li tenamit a’in jun usilal re xk’uub’ankil rib’ jo’ chanru lin achaq’rab’.
Ut nawosob’tesi choq’ reheb’ a’an ali ch’och’ a’in chiru jarub’aq kutan, toj reetal naq laa’in, li Qaawa’, tink’ehoq chi jalan chik chan ru choq’ reheb’, ut teb’intaqla chi elk chaq arin; Ut li hoonal ut li kutan moko k’eeb’il ta reheb’; jo’kan ut, che’k’anjelaq sa’ xb’een li ch’och’ a’in chanchan chiru jarub’aq chihab’, ut a’in taasutq’isimanq reheb’ choq’ xchaab’ilaleb’.
K’ehomaq reetal, taawanq a’in re axk’utb’al chiru lin moos aj Edward Partridge k’a’ru tixb’aanu, sa’ jalaneb’ chik li na’ajej, sa’ chixjunileb’ li iglees.
Ut ani natawman choq’ jun amertoom xaqxo xch’ool, ut tiik, ut chaab’il xna’leb’, taa’ok sa’ bxsahil xch’ool lix Qaawa’, ut taareechani li junelik yu’am.
Chi yaal ninye eere, laa’in li Jesukristo, li anak’ulun sa’ junpaat, sa’ jun bhoonal moko k’oxlanb’il ta eeb’aan.
Chi jo’kan.
Amen.
 K’ehomaq reetal, jo’ka’in naxye li Qaawa’ reheb’ li xb’eenil li akixb’oq ut kixsik’ ru sa’eb’ li roso’jik kutan a’in, rik’in lix yaab’ xkux lix Musiq’— Li naxye: Laa’in, li Qaawa’, tink’e chi nawmank cheru k’a’ru nawaj naq teeb’aanu chalen sa’ li kutan a’in toj sa’ li ch’utub’aj-ib’ jun chik, li taa’uxmanq Missouri, sa’ xb’een li ach’och’ li btinwosob’tesi choq’ re lin tenamit, a’aneb’ jun crela’ laj Jakob, ut eb’ li ani aj eechanineleb’ jo’ chanru li dsumwank.
Jo’kan ut, chi yaal ninye eere, eb’ lin moos aj Jose Smith, alalb’ej, ut aj Sidney Rigdon che’xchapaq lix b’e a’ yaal sa’ junpaat jo’ naru chi kawresimank re xkanab’ankil li rochocheb’, ut che’b’eeq sa’ li ch’och’ Missouri.
Ut a’ yaal jo’ tiikeb’ chinpaab’ankil, taak’eemanq che’xnaw k’a’ru te’xb’aanu; Ut jo’kan ajwi’, a’ yaal jo’ tiikeb’ chi paab’ank, taak’eemanq chixnaweb’ lix ach’och’il eereechanihom.
Ut a’ yaal jo’ moko tiikeb’ ta chi paab’ank, te’isiiq chaq, jo’ chanru ajwi’ nawaj, jo’ nink’oxla naq us.
Ut jo’kan wi’chik, chi yaal ninye eere, lin moos aj Lyman Wight ut lin moos aj John Corrill che’xchapaq xb’e chi seeb’, Ut jo’kan ajwi’ lin moos aj John Murdock ut lin moos aj Hyrum Smith che’xchapaq xb’e sa’ li na’ajej ajwi’ a’an chiru li b’e naxik Detroit.
Ut che’elq chaq aran rik’in xjultikankil li aatin chire li b’e, ut amaajun chik k’a’aq re ru che’xye, ka’ajwi’ li ke’xtz’iib’a li bprofeet ut eb’ li apostol, ut li k’a’ru k’utb’il chiruheb’ xb’aan laj cK’ojob’anel Ch’oolej rik’in li tijok chi wank li paab’aal.
Che’xik asa’ ka’kab’il, ut chi jo’kan che’jultikanq aatin chire li b’e sa’ li junjunq ch’utam, ut che’kub’sinq ha’ rik’in bha’, ut rik’in xk’eeb’al li cuq’ej chire li ha’.
Xb’aan naq jo’ka’in naxye li Qaawa’, laa’in tink’os ru lin k’anjel sa’ atiikilal, xb’aan naq chalel xkutankil naq tintaqla li raqb’a-aatin toj reetal li q’axok-u.
Ut lin moos aj Lyman Wight chiril rib’, xb’aan naq laj Satanas taaraj axtz’ilb’al jo’ xmulel q’olom.
Ut k’ehomaq reetal, li ani atiik chi paab’ank taak’ehe’q choq’ aj taqlanel sa’ xb’een k’iila k’a’aq re ru.
Ut jo’kan wi’chik, tink’e eere jun k’utb’il eetalil sa’ chixjunil li k’a’aq re ru, re naq ink’a’ texwanq chi b’alaq’inb’il; xb’aan naq laj Satanas xikenaq sa’ li ch’och’, ut naxik chixb’alaq’inkileb’ li tenamit— Jo’kan ut, ani natijok, li atuulan xmusiq’, a’an ajwi’ bk’ulub’anb’il inb’aan wi na’ab’in chiruheb’ lin ck’ojob’anb’il k’anjel.
Ani na’aatinak, li tuulan xmusiq’, ut li raatin tuulan ut nawaklesin aamej, a’an ajwi’ re li Dios wi na’ab’in chiruheb’ lin k’ojob’anb’il k’anjel.
Ut jo’kan wi’chik, ani nasiksot rub’el inwankil taak’ehe’q axnimal xmetz’ew, ut taa’uuchinq rik’in ruuchinihom li nimank loq’al ut li bchaab’il na’leb’, jo’ chanru li k’utb’esinb’il na’leb’ ut li yaal li xink’e eere.
Ut jo’kan wi’chik, ani naq’axe’ ru ut amoko na’uuchin ta, jo’ chanru ajwi’ li k’utb’il eetalil a’in, moko we ta.
Jo’kan ut, rik’in li k’utb’il eetalil a’in ateenaweb’ li musiq’ej sa’ chixjunil li taa’uxmanq jun sut rub’el choxa.
Ut ak chalenaq xkutankil; jo’ chanru lix paab’aaleb’ li winq, ataab’aanumanq reheb’.
K’ehomaq reetal, li taqlahom a’in k’eeb’il reheb’ chixjunil li xb’eenil li keb’insik’ ru.
Ut jo’kan wi’chik, chi yaal ninye eere, lin moos aj aThomas B. Marsh ut lin moos aj Ezra Thayre che’xchapaq ajwi’ xb’e, ut che’xjultika li aatin chire li b’e, toj sa’ li ch’och’ ajwi’ a’in.
Ut jo’kan wi’chik, lin moos aj Isaac Morley ut lin moos aj Ezra Booth che’xchapaq xb’e, ut che’xjultika ajwi’ li aatin chire li b’e toj sa’ li ch’och’ ajwi’ a’in.
Ut jo’kan wi’chik, lin moos aj aEdward Partridge ut laj Martin Harris che’xchapaq xb’e rochb’eeneb’ inmoos aj Sidney Rigdon ut aj Jose Smith, alalb’ej.
Eb’ lin moos aj David Whitmer ut aj Harvey Whitlock che’xchapaq ajwi’ xb’e, ut che’jultikanq aatin chire li b’e toj sa’ li ch’och’ ajwi’ a’in.
Ut eb’ lin moos aj aParley P. Pratt ut aj bOrson Pratt che’xchapaq xb’e, ut che’jultikanq aatin chire li b’e, toj sa’ li ch’och’ ajwi’ a’in.
Ut eb’ lin moos aj Solomon Hancock ut aj Simeon Carter che’xchapaq ajwi’ xb’e toj sa’ li ch’och’ ajwi’ a’in, ut che’jultikanq aatin chire li b’e.
Eb’ lin moos aj Edson Fuller ut aj Jacob Scott che’xchapaq ajwi’ xb’e.
Eb’ lin moos aj Levi W. Hancock ut aj Zebedee Coltrin che’xchapaq ajwi’ xb’e.
Eb’ lin moos aj Reynolds Cahoon ut aj Samuel H. Smith che’xchapaq ajwi’ xb’e.
Eb’ lin moos aj Wheeler Baldwin ut aj William Carter che’xchapaq ajwi’ xb’e.
Ut eb’ lin moos aj aNewel Knight ut aj Selah J. Griffin che’k’ojob’amanq xkab’ichaleb’, ut che’xchapaq ajwi’ xb’e.
Relik chi yaal, ninye chi yaal, chixjunileb’ a’in che’xchapaqeb’ xb’e toj sa’ jun chi na’ajej, chiruhaq xb’e xb’e li junjunq, ut jun winq ink’a’ taakab’lanq sa’ xb’een li ak’ojob’anb’il xb’aan jalan chik, chi moko taab’eeq chirix lix b’eenihom jalan chik.
Li ani tiik chi paab’ank, a’an ajwi’ taak’uulamanq ut taa’osob’tesiiq rik’in naab’al li auuchinihom.
Ut jo’kan wi’chik, ninye eere, eb’ lin moos aj Joseph Wakefield ut aj Solomon Humphrey che’xchapaq xb’e sa’eb’ li ch’och’ sa’ releb’aal saq’e; Che’k’anjelaq rochb’eeneb’ lix junkab’aleb’, ut chi amaak’a’ chik k’a’ru te’xch’olob’, ka’ajeb’ wi’ li profeet ut eb’ li apostol, li k’a’ru brilomeb’ ut rab’ihomeb’ ut cneke’xpaab’ chi ch’olch’o, re naq te’tz’aqloq ru li profeetil aatin.
Xb’aan li q’etok aatin, li k’a’ru k’eeb’il chaq sa’ xb’een laj Heman Basset achi’isiiq chaq chiru, ut chik’eemanq sa’ xb’een xjolom laj Simonds Ryder.
Ut jo’kan wi’chik, chi yaal ninye eere, achik’ojob’amanq laj Jared Carter choq’ aj tij, ut jo’kan ajwi’ laj George James chik’ojob’amanq choq’ baj tij.
Li rela’eb’ li xb’eenil ache’xk’aak’aleheb’ li iglees, ut che’xch’olob’ li aatin sa’eb’ li na’ajej sa’ xsutameb’, ut che’k’anjelaq rik’in tz’aqal li ruq’eb’, re naq maajun bloq’onink pak’b’il dios chi moko maa’usilal taab’aanumanq.
Ut che’jultiko’q eere sa’ chixjunil li k’a’aq re ru, eb’ li aneb’a’ ut li bmaak’a’eb’ wan re, li yaj ut li tawasinb’il, xb’aan naq li ani moko nab’aanunk ta re li k’a’aq re ru a’in, a’an ajwi’ maawa’ intzolom.
Ut jo’kan wi’chik, eb’ lin moos aj Jose Smith, alalb’ej, ut aj Sidney Rigdon ut aj Edward Partridge che’xk’amaq rik’ineb’ jun axhuhil li k’ulub’aak k’eeb’il xb’aan li iglees.
Ut chitawmanq jun choq’ re ajwi’ lin moos aj Oliver Cowdery.
Ut chi jo’kan, jo’ chanru ajwi’ kinye, wi tiikex chi paab’ank teech’utub’ eerib’ re saho’k sa’ eech’ool sa’ xb’een li ch’och’ aMissouri, a’an xch’och’il beereechanihom, li anajwan xch’och’ileb’ li xik’ neke’ilok eere.
A’b’anan k’ehomaq reetal, laa’in, li Qaawa’, tinseeb’a xyiib’ankil li tenamit sa’ xq’ehil, ut li tiikeb’ chi paab’ank tink’e choq’ xkorooneb’ li asahil ch’oolejil ut li saho’k ch’oolej.
K’ehomaq reetal, laa’in li Jesukristo, li Ralal li Dios, ut laa’in ateb’inwaklesi sa’ roso’jik li kutan.
Chi jo’kan.
Amen.
 K’e reetal, ninye aawe, at inmoos Sidney Gilbert, naq wab’ihom laa tij, ut xapatz’ ink’ab’a’ re taak’ehe’q chanaw, xb’aan li Qaawa’ laa Dios, chirix laa b’oqb’al ut li asik’b’il wi’ aawu sa’ li iglees, li kinwaklesi laa’in, li Qaawa’, sa’eb’ li roso’jik kutan a’in.
K’e reetal, laa’in, li Qaawa’, li akink’ehe’ chiru krus choq’ re lix maak li ruchich’och’, nink’e aawe jun taqlahom naq btaakanab’ chawix li ruchich’och’.
K’ul sa’ aab’een li k’ojob’aak inb’aan, choq’ ajwi’ jun xb’eenil, re xjultikankil li paab’aal ut jalb’a-k’a’uxlej ut li arisinkil li maak, jo’ chanru li waatin, ut xk’ulb’al li Loq’laj Musiq’ej rik’in xk’eeb’al li buq’ej; Ut jo’kan ajwi’ re wank choq’ aj ab’aanunel k’anjel choq’ re li iglees a’in sa’ li na’ajej li taaxaqab’amanq xb’aan li obiisp, jo’ chanru li taqlahom li taak’eemanq moqon.
Ut jo’kan wi’chik, chi yaal ninye aawe, taachap aab’e aawochb’eenaqeb’ inmoos aj Jose Smith, alalb’ej, ut aj Sidney Rigdon.
K’e reetal, a’aneb’ a’in li xb’een k’ojob’anb’il k’anjel li taak’ul; ut li rela’ taak’ehe’q chi nawmank sa’ jun kutan chalel, jo’ chanru laa k’anjel sa’ li wawimq.
Ut jo’kan wi’chik, nawaj raj naq taatzol naq ka’ajwi’ nakole’ li ani anakuyuk toj sa’ roso’jik.
Chi jo’kan.
Amen.
 K’ehomaq reetal, jo’ka’in naxye li Qaawa’, a’an ajwi’ li aAlfa ut li Omega, lix tiklajik ut li roso’jik, a’an ajwi’ li bkik’ehe’ chiru krus choq’ re lix maak li ruchich’och’— K’ehomaq reetal, chi yaal, chi yaal, ninye aawe, at inmoos Newel Knight, tatwanq chi xaqxo chi kaw sa’ li opiis li katinxaqab’ wi’.
Ut wi eb’ laa komon te’raj kole’k chiruheb’ li xik’ neke’ilok reheb’, che’xjal xk’a’uxl chirix chixjunil lix maakeb’, ut ache’tuulano’q xch’ool chi yaal chiwu, ut tuulanaqeb’.
Ut rik’in naq ak q’etb’il li asumwank ke’ok wi’ wik’in, chi jo’kan xkana chi boso’jenaq xwankil ut chi maak’a’ naxk’anjela.
Ut Rahilal sa’ xb’een li ani nachal wi’ li arahob’tesink a’in, xb’aan naq q’axal us raj choq’ re naq ki’ok raj chi ha’ sa’ xchamal li palaw.
A’ut osob’tesinb’ileb’ li ani ke’paab’ank re li sumwank ut ke’ab’ink chiru li taqlahom, xb’aan naq eb’ a’an te’xk’ul li auxtaanaak.
Jo’kan ut, ayuqex anajwan ut elelinqex chaq sa’ li ch’och’, maare anchal te’chalq sa’ eeb’een li xik’ neke’ilok eere; ut chapomaq eeb’e, ut xaqab’omaq ani teeraj re taawanq choq’ aj jolomihom eere, ut tixtoj li tumin choq’ eere.
Ut chi jo’kan teechap eeb’e sa’eb’ li na’ajej sa’ xjayal li rokeb’aal saq’e, toj sa’ li ch’och’ aMissouri, toj sa’ xnub’aaleb’ laj Lamanita.
Ut chirix naq xechoy li b’eek, k’ehomaq reetal, ninye eere, sik’omaq aeeyu’am jo’eb’ li winq, toj reetal naq tinkawresi jun li na’ajej choq’ eere.
Ut jo’kan wi’chik, aaj kuyunelaqex sa’ xnumsinkil li rahilal, toj reetal naq btink’ulunq; ut k’ehomaq reetal, tink’ulunq chi seeb’, ut lin q’ajkamuhom wan wik’in, ut eb’ li moko ke’xb’ay ta rib’ cchinsik’b’al te’xtaw dxhilob’aal li raameb’.
Chi jo’kan.
Amen.
 K’ehomaq reetal, jo’ka’in naxye li Qaawa’ aawe laa’at, at inmoos William, relik chi yaal, li Qaawa’ ajwi’ re chixjunil li aruchich’och’, laa’at b’oqb’ilat ut sik’b’il aawu; ut chirix naq akaq bkub’enaq aaha’ rik’in ha’, wi ut nakab’aanu chi junaj ru lix sa’ aawu sa’ inloq’al, taak’ul jun risinkil aamaak, ut jun xk’ulb’al li Loq’laj Musiq’ej rik’in xk’eeb’al li cuq’ej; Toja’ ut naq tatk’ojob’aaq xb’aan ruq’ inmoos aj Jose Smith, alalb’ej, re tatwanq choq’ xb’eenil choq’ re li iglees a’in, re xjultikankil li jalb’a-k’a’uxlej ut li arisinkil li maak xb’aan li kub’iha’ sa’ lix k’ab’a’ li Jesukristo, li Ralal li yo’yookil Dios.
Ut yalaq ani sa’ aj b’een taak’e laa wuq’, wi tuulaneb’ chiwu, taawanq aawankil chixk’eeb’al li Loq’laj Musiq’ej.
Ut jo’kan wi’chik, tatk’ojob’aaq chixtenq’ankil inmoos aj Oliver Cowdery chixb’aanunkil li k’anjel re k’uub’ank hu, ut re xsik’b’al ut xtz’iib’ankil li ahu choq’ reheb’ li tzoleb’aal sa’ li iglees a’in, re naq eb’ li kok’al te’xk’ul ajwi’ xtzolb’aleb’ chiwu, jo’ chanru li nasaho’ wi’ inch’ool.
Ut jo’kan wi’chik, chi yaal ninye aawe, xb’aan a’in taachap aab’e aawochb’eenaqeb’ lin moos aj Jose Smith, alalb’ej, ut aj Sidney Rigdon, re naq atatk’ojob’amanq sa’ lix ch’och’il aaweechanihom, re xb’aanunkil li k’anjel a’in.
Ut jo’kan wi’chik, lin moos aj Joseph Coe chixchapaq ajwi’ lix b’e rochb’eeneb’.
Li rela’ taak’ehe’q chi nawmank moqon, jo’ chanru ajwi’ nawaj.
Amen.
 Chex’ab’inq, ex tenamit li anekexk’amok re ink’ab’a’ jo’ nekeye, chan li Qaawa’ lee Dios; xb’aan naq k’ehomaq reetal, lochlo injosq’il chirixeb’ laj po’resihom ch’oolej, ut eb’ a’an te’xnaw ru lin tel ut li xik’ naweek’a, sa’ xkutankil li bula’aniik ut li josq’il sa’ xb’eeneb’ li tenamit.
Ut ani ink’a’ tixpaqo lix akrus ut btinixtaaqe, ut ink’a’ tixpaab’ lin taqlahom, a’an ajwi’ ink’a’ taakole’q.
K’ehomaq reetal, laa’in, li Qaawa’, nintaqlan; ut ani ink’a’ ataa’ab’inq chiwu, btaa’isiiq chaq sa’ li kutan k’oxlanb’il inb’aan, chirix naq xintaqlan ut q’etb’il li taqlahom.
Jo’kan ut, laa’in, li Qaawa’, nintaqlan ut anawisi li taqlahom, jo’ nink’oxla naq us; chixjunil ut a’in sumenb’ilaq sa’ xb’een xjolomeb’ laj bpo’resihom ch’oolej, chan li Qaawa’.
Jo’kan ut, nawisi li taqlahom li kik’eeman reheb’ lin moos aj aThomas B. Marsh ut aj Ezra Thayre, ut nink’e jun ak’ taqlahom re lin moos aj Thomas, naq tixchap xb’e chi seeb’ toj sa’ li ch’och’ Missouri, ut lin moos aj Selah J. Griffin taaxik ajwi’ rochb’een.
Xb’aan naq k’ehomaq reetal, nawisi li taqlahom li kik’eeman reheb’ lin moos aj Selah J. Griffin ut laj Newel Knight, xb’aan lix jipilaleb’ xk’a’uxl lin tenamit li wankeb’ Thompson, ut li po’resink ch’oolej xb’aaneb’.
Jo’kan ut, lin moos aj Newel Knight chikanaaq rik’ineb’; ut jo’ k’ihaleb’ li te’xik neke’ru chi xik, li tuulaneb’ chiwu, ut te’k’ame’q xb’e xb’aan a’an toj sa’ li ch’och’ li kinxaqab’.
Ut jo’kan wi’chik, chi yaal ninye eere, naq lin moos aj Ezra Thayre tento tixjal xk’a’uxl chirix lix aq’etq’etil, ut li xnimankil rib’, ut taa’ab’inq chiru li taqlahom li ak junxil kink’e re chirix li na’ajej wan wi’ rochoch.
Ut wi tixb’aanu a’in, jo’ maajun jache’k taa’uxq sa’ li ch’och’, a’an toj xaqab’anb’ilaq chi xik sa’ li ch’och’ Missouri; Wi ut ink’a’, tixk’ul li tumin li ak xtoj, ut taa’elq chaq sa’ li na’ajej, ut ataa’isiiq chaq sa’ lin iglees, chan li Qaawa’ Dios reheb’ li teepal; Ut us ta taa’oso’q li choxa ut li ruchich’och’, li aatin a’in ink’a’ ataa’oso’q; taatz’aqloq b’an ru.
Ut wi taa’ajmanq naq lin moos aj Jose Smith, alalb’ej, tixtoj li tumin, k’ehomaq reetal, laa’in, li Qaawa’, tintoj wi’chik re sa’ li ch’och’ Missouri, re naq eb’ li ani tixk’ul a’an te’q’ajkamumanq wi’chik a’ yaal li k’a’ru neke’xb’aanu; Xb’aan naq a’ yaal li k’a’ru neke’xb’aanu jo’kan te’k’uluq, a’ ajwi’ li ch’och’ choq’ reechanihomeb’.
K’ehomaq reetal, jo’ka’in naxye li Qaawa’ reheb’ lin tenamit—wan k’iila k’a’aq re ru cheb’aanu ut chejal wi’ eek’a’uxl; xb’aan naq k’ehomaq reetal, taqenaq lee maak chiwu, ut moko kuyb’il ta, xb’aan naq nekesik’ axtawb’al eena’leb’ sa’ tz’aqal lee b’e.
Ut moko k’ojob’anb’il ta eech’ool.
Ut moko nekex’ab’in ta chiru li yaal; anasaylan b’an eech’ool rik’in li maa’usilal.
Rahilal sa’ eeb’een laa’ex ab’ihom winq, li ink’a’ btexk’ehoq xkomon li k’a’ru eere reheb’ li cneb’a’; xb’aan naq lee db’ihomal tixmo’ob’resi eeraam; ut a’inaq lee yaab’ahom sa’ xkutankil li ula’aniik, ut li raqb’a-aatin, ut li xik’ eek’anb’il: Ak xnume’ li eq’ole’k, xraqe’ chik li saq’ehil, ut moko kolb’il ta li waam!
Rahilal sa’ eeb’een laa’ex, winq aneb’a’, li moko yot’b’il ta eech’ool, li moko tuulan ta eemusiq’, ut li moko k’ojk’o ta lee sa’, ut li moko ramb’il ta eeruq’ chi chapok chiru li k’a’ru re jalan chik winq, li nujenaq xnaq’ eeru rik’in brahok eechej, ut li ink’a’ texk’anjelaq rik’in tz’aqal eeruq’!
A’ut osob’tesinb’ileb’ li aneb’a’ li saqeb’ ru li raam, li byot’b’ileb’ xch’ool, ut li tuulaneb’ xmusiq’, xb’aan naq eb’ a’an te’ril li crawa’b’ejihom li Dios chi chalk rik’in wankilal ut nimla loq’alil choq’ re xkolb’aleb’ a’an; xb’aan naq rehaqeb’ a’an lix naab’alil li druchich’och’.
Xb’aan naq k’ehomaq reetal, taak’ulunq li Qaawa’, ut taawanq axq’ajkamuhom rik’in, ut a’an tixq’ajkamu li junjunq chi winq, ut te’saho’q sa’ xch’ool li neb’a’; Ut eb’ li tasal tenamit reheb’ ate’reechani li ruchich’och’ chiru li junjunq tasal tenamit, chi junelik q’e kutan.
Ut anajwan nink’e xraqik eeraatinankil.
Chi jo’kan.
Amen.
 Chex’ab’inq, ex xb’eenil re lin iglees, chan li Qaawa’ lee Dios, li kech’utub’ eerib’, jo’ chanru lin taqlahom, sa’ li ch’och’ a’in, a’an li ch’och’ aMissouri, a’an li bch’och’ kinxaqab’ ut ckiwosob’tesi choq’ re lix dch’utub’ankileb’ laj santil paab’anel.
Jo’kan ut, a’in li ch’och’ yeechi’inb’il, ut li ana’ajej choq’ re li tenamit bSion.
Ut jo’ka’in naxye li Qaawa’ lee Dios, wi teek’ul li chaab’il na’leb’, wahi’ xchaab’ilal li na’leb’.
K’ehomaq reetal, li na’ajej Independence yeeb’il re anajwan, a’an lix ch’oolil li na’ajej; ut jun na’ajej choq’ re li asantil ochoch wan sa’ xjayal li rokeb’aal saq’e, chiru jun siir chi ch’och’ li moko najt ta rik’in li kab’l re raqleb’ aatin.
Jo’kan ut, a’an xchaab’ilal li na’leb’ naq aloq’b’ilaq li ch’och’ xb’aaneb’ laj santil paab’anel, ut jo’kan ajwi’ li junjunq siir li wan sa’ xjayal li rokeb’aal saq’e, toj sa’ li jun tzool ajwi’ li naxik b’ar jachjookeb’ wi’ ru laj bJudio rik’ineb’ laj Gentil; Ut jo’kan ajwi’ li junjunq siir li wan xnub’aal chire li pach’aya’ ch’och’, a’ yaal jo’ neke’ru lin tzolom achixloq’b’aleb’ li ch’och’.
K’ehomaq reetal, a’in xchaab’ilal li na’leb’, re taaruuq bte’xk’ul choq’ jun eechanihomej li junelik taakanaaq.
Ut lin moos aj Sidney Gilbert chixaqliiq sa’ li opiis li kinxaqab’ wi’, re xk’ulb’al li tumin, re taawanq choq’ aj ab’aanunel k’anjel choq’ re li iglees, re xloq’b’al li ch’och’ sa’ chixjunileb’ li na’ajej li wankeb’ sa’ xsutam, a’ yaal li naru xb’aanunkil sa’ tiikilal, ut jo’ b’eresinb’ilaq xb’aan xchaab’ilal li na’leb’.
Ut lin moos aj aEdward Partridge chixaqliiq sa’ li opiis li kinxaqab’ wi’, ut bchixjachaq ru choq’ reheb’ laj santil paab’anel li reechanihomeb’, jo’ chanru ajwi’ kintaqla; ut jo’kan ajwi’ eb’ li kixxaqab’ re xtenq’ankil.
Ut jo’kan wi’chik, chi yaal ninye eere, lin moos aj Sidney Gilbert chixk’ojob’ rib’ sa’ li na’ajej a’in, ut chixtikib’ jun k’ayib’aal, re taaruuq chixk’ayinkil li eechej chi maak’a’ li b’alaq’, re taaruuq chixtawb’al li tumin re xloq’b’aleb’ li ch’och’ choq’ re lix chaab’ilaleb’ laj santil paab’anel, ut re taaruuq chixtawb’al yalaq k’a’ru te’raj ru li tzolom re xk’ojob’ankileb’ sa’ li reechanihomeb’.
Ut jo’kan ajwi’ chixk’ulaq lin moos aj Sidney Gilbert jun xhuhil li poopol—k’ehomaq reetal, wahi’ xchaab’ilal li na’leb’, ut li ani na’ilok ru li aatin chixtawaq xyaalal—re taaruuq ajwi’ chixtaqlankil li eechej reheb’ li tenamit, sa’ ruq’eb’ ajwi’ li ani naraj jo’ aj tz’iib’, li te’wanq chi k’anjelak chiru; Ut chi jo’kan tixk’e li taak’anjelaq reheb’ lin santil paab’anel, re naq lin evangelio taaruuq chi jultikamank chiruheb’ li k’ojk’ookeb’ sa’ aq’ojyin ut sa’ xna’aj ut bxmu li kamk.
Ut jo’kan wi’chik, chi yaal ninye eere, lin moos aj aWilliam W. Phelps chik’ojob’amanq sa’ li na’ajej a’in, ut chixaqab’amanq choq’ aj bk’uub’anel hu choq’ re li iglees.
Ut ilomaq, wi li ruchich’och’ tixk’ul lix tz’iib’ahom—k’ehomaq reetal, wahi’ xchaab’ilal li na’leb’—chixk’ulaq jo’ nimal naru chixk’ulb’al sa’ tiikilal, choq’ re lix chaab’ilaleb’ laj santil paab’anel.
Ut lin moos aj aOliver Cowdery chitenq’anq re, jo’ chanru ajwi’ kintaqla, sa’ yalaq b’ar chi na’ajej tinxaqab’ choq’ re, re xtz’iib’ankil, ut xtuqub’ankil, ut xsik’inkil ru, re naq chixjunil li k’a’aq re ru taawanq chi tiik chiwu, jo’ chanru taak’ute’q xyaalal xb’aan li Musiq’ej rik’in ruq’ a’an.
Ut chi jo’kan che’k’ojob’amanq li ani kin’aatinak wi’ sa’ li ch’och’ Sion, a’ yaal sa’ junpaat jo’ li naru, rochb’eeneb’ lix junkab’al, re xb’aanunkil li k’a’aq re ru a’an jo’ chanru ajwi’ kinye.
Ut anajwan chirix li ch’utub’aak—Li obiisp ut laj b’aanunel k’anjel che’xkawresi li k’a’ru taa’ajmanq choq’ reheb’ li junkab’al a’an li taqlanb’ileb’ chi chalk sa’ li ch’och’ a’in, a’ yaal sa’ junpaat jo’ li naru, ut che’xk’ojob’eb’ sa’ li reechanihomeb’.
Ut re li rela’eb’ li xb’eenil jo’keb’ ajwi’ li komon taak’eemanq chik xb’eresinkileb’ moqon.
Chi jo’kan.
Amen.
 K’ehomaq reetal, osob’tesinb’ileb’, chan li Qaawa’, li ani xe’taqe’ sa’ li ch’och’ a’in chi ajunaj ru lix sa’eb’ li ru sa’ inloq’al, jo’ chanru eb’ lin taqlahom.
Xb’aan naq eb’ li yo’yo ate’reechani li ruchich’och’, ut eb’ li bneke’kam te’hilanq chiru chixjunil lix k’anjeleb’, ut lix k’anjeleb’ taataaqenq reheb’; ut te’xk’ul jun ckoroon sa’eb’ li drochoch lin Yuwa’, li kinkawresi choq’ reheb’.
Relik chi yaal, osob’tesinb’ileb’ li xaqxooqeb’ li roq sa’ xb’een li ch’och’ Sion, li ke’ab’in chiru lin evangelio; xb’aan naq te’xk’ul choq’ xq’ajkamunkileb’ li k’a’aq re ru chaab’il re li ruchich’och’, ut a’an taa’uuchinq rik’in axnimal xmetz’ew.
Ut te’xk’ul ajwi’ choq’ xkorooneb’ li osob’tesink chalen chaq taqe’q, ut li taqlahom chi maaka’ch’in xk’ihal, ut li ak’utb’esinb’il na’leb’ sa’ xq’ehil—eb’ li btiikeb’ chi paab’ank ut li cyalb’ileb’ xq’e chiwu.
Jo’kan ut, nink’e reheb’ jun taqlahom, li naxye chi jo’ka’in: aTaara li Qaawa’ laa Dios chi anchal baach’ool, ut chi anchal aametz’ew, aak’a’uxl, ut aakawilal; ut sa’ lix k’ab’a’ li Jesukristo ctatk’anjelaq chiru.
Taara alaa was aawiitz’in jo’ nakara aawib’ aajunes.
Ink’a’ btat-elq’aq; chi moko ctatmuxuq sumsu, chi moko dtatkamsinq, chi moko taab’aanu k’a’ruhaq chik xkomon a’an.
aTatb’antioxinq chiru li Qaawa’ laa Dios sa’ chixjunil li k’a’aq re ru.
Taaq’axtesi jun amayej re li Qaawa’ laa Dios sa’ btiikilal, a’anaq re jun yot’b’il ch’oolej ut jun ctuulanil musiq’ej.
Ut re naq q’axal wi’chik tatruuq chixk’uulankil aawib’ chi amaak’a’ aatz’ajnil xb’aan li ruchich’och’, tatxik sa’ rochochil li tijok ut taaq’axtesi laa loq’laj k’anjel chiru lin bsantil kutan; Xb’aan naq chi yaal a’in jun kutan xaqab’anb’il choq’ aawe re tathilanq chiru laa k’anjel, ut re ataaq’axtesi aaloq’onihom chiru li Q’axal Taqenaq Xwankil; A’b’anan laa yeechi’ihom taaq’axtesimanq sa’ tiikilal sa’ chixjunil li kutan ut sa’ chixjunil li hoonal; A’ut chijultiko’q aawe naq sa’ a’in, lix kutankil li Qaawa’, taaq’axtesi laa amayejahom ut laa loq’laj k’anjel chiru li Q’axal Taqenaq Xwankil, ut btaach’olob’ laa maak chiruheb’ laa komon, ut chiru li Qaawa’.
Ut sa’ li kutan a’in maak’a’ chik k’a’ru taab’aanu, ka’ajwi’ naq chik’uub’amanq laa tzakemq chi junaj li rajom aach’ool re naq tz’aqalaq re ru lix akuyum aasa’, malaj sa’ jalan chik aatin, re naq numtajenaqaq bxsahil aach’ool.
Chi yaal, a’in li kuyuk sa’ ut tijok, malaj sa’ jalan chik aatin, li saho’k ch’oolej ut tijok.
Ut a’ yaal jo’ nekeb’aanu li k’a’aq re ru a’in rik’in ab’antioxink, rik’in bxsahil lee cch’ool ut lee rilob’aal, moko rik’in ta xnaab’alil li dse’ek, xb’aan naq maak a’in, chi sa b’an eech’ool ut rik’in xsahil eerilob’aal— Chi yaal ninye, naq a’ yaal jo’ nekeb’aanu a’in, eere laa’ex lix naab’alil li ruchich’och’, lix xulel li ch’och’ ut li xik’anel xul rub’el choxa, ut li k’a’ru nataqe’ chiru che’ ut nab’eek sa’ xb’een li ch’och’; Relik chi yaal, ut li q’een ut li k’a’aq re ru chaab’il nachal chaq sa’ li ch’och’, ma choq’ tzakemq malaj choq’ aq’ej, malaj choq’ kab’l, malaj choq’ k’uuleb’aal xul, malaj choq’ awb’il che’, malaj choq’ awimq, malaj choq’ xtoonal uva; Relik chi yaal, chixjunil li k’a’aq re ru nachal chaq sa’ li ach’och’, sa’ xhoonalil a’an, yiib’anb’il choq’ re lix chaab’ilal li winq ut re taaroksi, re xsahob’resinkil li uhej ut xk’eeb’al xsahil xch’ool li aamej; Relik chi yaal, choq’ tzakemq ut choq’ aq’ej, re xyalb’al xsahil ut re rutz’b’al, re xk’eeb’al xmetz’ew li tz’ejwalej ut re xk’eeb’al xseeb’al xyu’am li aamej.
Ut nasaho’ xch’ool li Dios naq kixk’e chixjunil li k’a’aq re ru re li winq; xb’aan naq a’in aj-e naq yiib’anb’ileb’ re te’oksimanq, rik’in xchaab’ilal li na’leb’, moko chi numtajenaq ta, chi moko rik’in maq’ok.
Ut maak’a’ li arahob’tesinb’il wi’ li Dios xb’aan li winq, malaj maa’ani aj-ik’in lochlo lix josq’il, ka’ajwi’ b’an rik’ineb’ li ani bink’a’ neke’ril li ruq’ a’an sa’ chixjunil li k’a’aq re ru, ut ink’a’ neke’ab’in chiru lix taqlahom.
K’ehomaq reetal, a’in jo’ chanru li chaq’rab’ ut eb’ li profeet; jo’kan ut, mineech’i’ch’i’i chik chirix li na’leb’ a’in.
A’ut chetzol naq ani nab’aanunk re li k’anjel re atiikilal tixk’ul lix bq’ajkamunkil, a’ li ctuqtuukilal sa’ li ruchich’och’ a’in, ut li djunelik yu’am sa’ li ruchich’och’ toj chalel.
Laa’in, li Qaawa’, kinyehok re, ut li Musiq’ej naxch’olob’ xyaalal.
Amen.
 K’ehomaq reetal, jo’ka’in naxye li Qaawa’ reheb’ li xb’eenil re lix iglees, li tento te’sutq’iiq chi seeb’ sa’ li ch’och’ ke’chal wi’ chaq: K’ehomaq reetal, nasaho’ inch’ool naq xexchal toj arin; A’b’an wankeb’ li moko nasaho’ ta wi’ chi tz’aqal inch’ool, xb’aan naq ink’a’ te’xte axtz’uumal re; bneke’xmuq b’an li maatan li kink’e reheb’, xb’aan cxxuwankil ru li winq.
Rahilal sa’ xb’een xkomoneb’ a’an, xb’aan naq lochlo injosq’il chirixeb’.
Ut taak’ulmanq, wi ink’a’ tiikeb’ wi’chik chinpaab’ankil, ataa’isimanq chaq, a’ ajwi’ li k’a’ru ak wan reheb’.
Xb’aan naq laa’in, li Qaawa’, nintaqlan sa’ li choxa taqe’q, ut sa’ xyanqeb’ li ateep aj pleet re li ruchich’och’; ut sa’ li kutan naq tintusub’eb’ lin bq’ol, chixjunileb’ li winq te’xnaw k’a’ru li nak’utuk xyaalal lix wankilal li Dios.
A’ut chi yaal texwaatina chirix lee xikik toj sa’ li ch’och’ kexchal wi’ chaq.
Chiyiib’amanq jun jukub’, malaj chiloq’manq, jo’ nekek’oxla naq us, maak’a’ nawaj re, ut chek’am eeb’e chi seeb’ toj sa’ li na’ajej Saint Louis yeeb’il re.
Ut chalen chaq aran eb’ lin moos aj Sidney Rigdon, aj Jose Smith, alalb’ej, ut aj Oliver Cowdery, che’xchapaqeb’ xb’e toj Cincinnati; Ut sa’ li na’ajej a’in che’xtaqsi xyaab’eb’ xkux ut che’xch’olob’ li waatin chi kaw xyaab’eb’ xkux, chi maak’a’ li josq’il chi moko xwiib’al rix ch’oolej, ut che’xtaqsi santil uq’ej sa’ xb’eeneb’.
Xb’aan naq laa’in naruhan chiwu xk’eeb’al aeesantilal, ut bkuyb’il lee maak.
Ut eb’ li rela’ che’xchapaqeb’ xb’e chalen Saint Louis, sa’ ka’kab’il, ut che’xjultika li aatin, moko sa’ junpaat ta, sa’ xyanqeb’ lix ch’utameb’ laj maak, toj reetal naq te’sutq’iiq sa’eb’ li iglees ke’chal wi’ chaq.
Ut chixjunil a’in choq’ re xchaab’ilaleb’ li iglees; choq’ re li ajom a’in keb’intaqla chaq.
Ut lin moos aj aEdward Partridge chixjek’i xkomon li tumin xink’e re, jun raqal choq’ reheb’ li xb’eenil we li taqlanb’ileb’ chi sutq’iik; Ut li ani naru chiru, chixq’ajsi rik’in ruq’ laj b’aanunel k’anjel; ut ani ink’a’ naru chiru, moko teneb’anb’il ta chiru.
Ut anajwan nin’aatinak chirix li rela’ li toj te’chalq sa’ li ch’och’ a’in.
K’ehomaq reetal, ke’taqlaman chaq chixjultikankil lin evangelio sa’ xyanqeb’ lix ch’utameb’ laj maak; jo’kan ut, nink’e reheb’ jun taqlahom, chi jo’ka’in: Ink’a’ taanumsi sa’ aq’emal laa hoonal, chi moko taamuq laa bmaatan re naq moko nawb’ilaq ta.
Ut chirix naq xatk’ulun taqe’q sa’ li ch’och’ Sion, ut xach’olob’ li waatin, tatsutq’iiq chi seeb’, ut taajultika li waatin sa’ xyanqeb’ lix ch’utameb’ laj maak, moko sa’ junpaat ta, chi moko sa’ ajosq’il chi moko rik’in wech’ok-ib’.
Ut chiq’chiq’i chaq lix apoqsil laa woq chirixeb’ li ink’a’ neke’k’uluk aawe, moko chi k’utk’u ta chiruheb’, maare anchal taab’oqeb’ xjosq’il, sa’ muqmu b’an; ut chach’aj laa woq, choq’ jun xk’utb’al li yaal chirixeb’ sa’ xkutankil li raqb’a-aatin.
K’ehomaq reetal, tz’aqal a’in choq’ eere, ut rajom xch’ool li ani xtaqlan chaq eere.
Ut rik’in xtz’uumal re lin moos aj Jose Smith, alalb’ej, taak’ehe’q chi nawmank chirix laj Sidney Rigdon ut laj Oliver Cowdery.
Li rela’ toj moqon.
Chi jo’kan.
Amen.
 K’ehomaq reetal, ut chex’ab’inq chiru lix yaab’ xkux li ani wan re anchal li awankilal, li junelik wanjenaq ut junelik taawanq, a’ ajwi’ li bAlfa ut li Omega, lix tiklajik ut li roso’jik.
K’ehomaq reetal, chi yaal jo’ka’in naxye li Qaawa’ eere laa’ex, ex xb’eenil re lin iglees, li ch’utch’uukex sa’ li na’ajej a’in, li kuyb’il chik eemaak anajwan, xb’aan naq laa’in, li Qaawa’, aninkuyeb’ li maak, ut baj uxtaanin choq’ reheb’ li cneke’ch’olob’ank re lix maakeb’ rik’in xtuulanileb’ xch’ool; A’ut chi yaal ninye eere, naq moko na’ajman ta ru naq li nimla ch’uut a’in reheb’ li xb’eenil we te’wanq chi nume’k chi seeb’ chiruheb’ li ha’, naq eb’ li ani wankeb’ chi ka’pak’al yookeb’ chi oso’k chi maak’a’eb’ xpaab’aal.
A’b’anan kinkanab’ chi uxmank re taaruuq teech’olob’ xyaalal; k’ehomaq reetal, k’iila rahilal wan chiru li ha’, ut q’axalaq wi’chik moqon; Xb’aan naq laa’in, li Qaawa’, kintaqla xyeeb’al sa’ injosq’il naq taawanq k’iila sache’k chiru li ha’; relik chi yaal, ut q’axal wi’chik chiru li ha’ a’in.
A’b’anan, chixjunil li tz’ejwalej wan sa’ wuq’, ut ani tiik chi paab’ank sa’ eeyanq ink’a’ taa’oso’q xb’aan li ha’.
Jo’kan ut, na’ajman ru naq lin moos aj Sidney Gilbert ut lin moos aj aWilliam W. Phelps te’xseeb’a rib’ sa’ lix taqleb’ ut lix taqlanb’il k’anjeleb’.
A’b’anan, ink’a’ kiwaj xkanab’ankil naq texjache’q toj reetal naq aq’usb’ilex xb’aan chixjunil lee maak, re naq junajaqex, re naq ink’a’ tex’oso’q sa’ li bmaa’usilal; A’ut anajwan, chi yaal ninye, aajel ru chiwu naq texjache’q.
Jo’kan ut, eb’ lin moos aj Sidney Gilbert ut aj William W. Phelps che’xk’amaq chirixeb’ li jun ch’uut li ke’wan wi’ junxil; ut che’xchapaqeb’ xb’e sa’ junpaat re te’ruuq chixchoyb’al lix taqlanb’il k’anjeleb’, ut rik’in paab’aal te’q’axoq-u; Ut a’ yaal jo’ tiikeb’ chi paab’ank te’kole’q rix, ut laa’in, li Qaawa’, tinwanq rik’ineb’.
Ut li rela’eb’ che’xk’am li k’a’ru na’ajman ru choq’ aq’ej.
Lin moos aj Sidney Gilbert chixk’amaq rik’in a’an li k’a’ru ink’a’ na’ajman ru, jo’ teek’e eerib’ sa’ aatin.
Ut anajwan, k’ehomaq reetal, choq’ re lee achaab’ilal xink’e eere jun btaqlahom chirix li k’a’aq re ru a’in; ut laa’in, li Qaawa’, tinna’leb’anq eerik’in jo’ rik’ineb’ li winq sa’ najter kutan.
K’ehomaq reetal, laa’in, li Qaawa’, sa’ xtiklajik ke’wosob’tesi li aha’; a’b’an sa’eb’ li roso’jikil kutan, rik’in xtz’uumal re lin moos aj Jwan, bkeb’inmajewa li ha’.
Jo’kan ut, taachalq li kutan naq maajun tz’ejwalej taawanq chi kolko chiru li ha’.
Ut yeeb’ilaq sa’eb’ li kutan chalel naq maajun naru chi taqe’q sa’ li ch’och’ Sion chiru li ha’, ka’ajwi’ li ani tiik sa’ xch’ool.
Ut jo’ chanru naq laa’in, li Qaawa’, sa’ xtiklajik akinmajewa li ch’och’, chi jo’kan sa’eb’ li roso’jikil kutan kiwosob’tesi, sa’ xq’ehil, re naq oksinb’ilaq xb’aaneb’ lin santil paab’anel, re naq eb’ a’an te’xtzeka lix naab’alil.
Ut anajwan nink’e eere jun taqlahom naq li k’a’ru ninye re li jun ninye re chixjunil, naq teetijeb’ chi rub’elaj lee komon chirixeb’ li ha’ a’in, naq ink’a’ te’nume’q chiru chi chalk, maare anchal taalajq xpaab’aaleb’ ut te’chape’q sa’eb’ li ra’al; Laa’in, li Qaawa’, kintaqla li aatin, ut laj sachonel naxik chiru lix b’een li ha’, ut moko nawisi ta li aatin taqlanb’il.
Laa’in, li Qaawa’, kiwan injosq’il cherix ewer, a’b’an anajwan isinb’il lin josq’il.
Jo’kan ut, eb’ li kin’aatinak wi’, li tento te’xchapeb’ xb’e sa’ junpaat—ninye wi’chik eere, che’xchapaqeb’ xb’e sa’ junpaat.
Ut maak’a’ nawaj re chirix junpaat, wi taa’uxq naq te’xchoy xb’aanunkil lix taqlanb’il k’anjeleb’, ma te’xik chiru ha’ malaj chiru ch’och’; chik’ehe’q chi nawmank reheb’ jo’ chanru li na’leb’ te’xk’uub’ moqon.
Ut anajwan, chirixeb’ lin moos aj Sidney Rigdon, aj Jose Smith, alalb’ej, ut aj Oliver Cowdery, me’chal wi’chik chiru li ha’, ka’ajwi’ wi chiru lix b’e li ha’, naq yookeb’ chi b’eek sa’ rochocheb’; malaj sa’ jalan chik aatin, ink’a’ te’chalq chiru li ha’ chi b’eek, ka’ajwi’ chiru xb’e li ha’.
K’ehomaq reetal, laa’in, li Qaawa’, kinxaqab’ jun b’e choq’ re lix b’eenikeb’ lin santil paab’anel; ut k’ehomaq reetal, a’in li b’e—naq chirix naq te’elq chaq sa’ lix b’e li ha’ te’b’eeq chiru ch’och’, sa’ xk’ab’a’ naq taqlanb’ileb’ chi b’eek ut chi taqe’k sa’ li ch’och’ Sion; Ut te’xb’aanu chanchaneb’ li ralal xk’ajol laj Israel, ate’xyiib’eb’ lix muheb’aal t’ikr chire li b’e.
Ut k’ehomaq reetal, li taqlahom a’in teek’e reheb’ chixjunil lee komon.
A’b’anan, re li ani k’eeb’il axwankil chixtaqlankil li ha’, re a’an k’eeb’il xb’aan li Musiq’ej xnawb’al chirix chixjunil lix b’e; Jo’kan ut, chixb’aanuhaq jo’ chanru taqlanb’il xb’aan lix Musiq’ li yo’yookil Dios, ma chiru li ch’och’ malaj chiru li ha’, jo’ li a’ yaal we laa’in xb’aanunkil moqon.
Ut eere laa’ex k’eeb’il li b’e choq’ reheb’ laj santil paab’anel, malaj li b’e choq’ reheb’ laj santil paab’anel re lix teepal li Qaawa’, re te’b’eeq.
Ut jo’kan wi’chik, chi yaal ninye eere, eb’ lin moos aj Sidney Rigdon, aj Jose Smith, alalb’ej, ut aj Oliver Cowdery, ink’a’ te’xteheb’ lix tz’uumal re sa’ xch’utameb’ laj maak toj reetal naq te’wulaq Cincinnati; Ut sa’ li na’ajej a’an te’xtaqsi xyaab’eb’ xkux chiru li Dios chirix li tenamit a’an, relik chi yaal, chiru li ani lochlo xjosq’il chirix lix maa’usilaleb’, jun tenamit li ka’ch’in chik ma aq’ano’jenaqeb’ tz’aqal choq’ re li sache’k.
Ut chalen chaq aran che’b’eeq toj sa’ xch’utameb’ lix komoneb’, xb’aan naq lix k’anjeleb’ sa’ li kutan ajwi’ a’in q’axal wi’chik chi naab’al na’ajman sa’ xyanqeb’ a’an chiru sa’ xyanqeb’ lix ch’utameb’ laj maak.
Ut anajwan, chirix li rela’eb’, che’b’eeq ut ache’xch’olob’ li aatin sa’ xyanqeb’ lix ch’utameb’ laj maak, a’ yaal jo’ k’eeb’il; Ut a’ yaal jo’ neke’xb’aanu a’in ate’isinq chaq chiru li raq’eb’, ut te’wanq chi maak’a’eb’ xtz’ajnil chiwu.
Ut che’b’eeq sa’ komonil, malaj asa’ ka’kab’il, jo’ neke’xk’oxla naq us, ka’ajwi’ naq lin moos aj Reynolds Cahoon, ut lin moos aj Samuel H. Smith, li nasaho’ wi’ chi tz’aqal inch’ool, me’jache’ rib’eb’ toj reetal naq te’sutq’iiq sa’ rochocheb’, ut a’in choq’ re jun chaab’il ajom li wan wik’in.
Ut anajwan, chi yaal ninye eere, ut li k’a’ru ninye re li jun ninye re chixjunil, chiwanq xsahil eech’ool, ex akok’al, xb’aan naq laa’in wankin sa’ beeyi, ut moko ckanab’anb’ilex ta inb’aan; Ut a’ yaal jo’ xetuulanob’resi eerib’ chiwu, eere laa’ex li osob’tesink re li aawa’b’ejihom.
B’ak’omaq lee yiitoq ut ayo’on wanqex ut tiikaq eek’a’uxl, wanqex chi ilok re rilb’al lix k’ulunik li Ralal li Winq, xb’aan naq nachal sa’ jun hoonal moko k’oxlanb’il ta eeb’aan.
aTijonqex junelik re naq ink’a’ tex’ok sa’ li baaleek, re naq texruuq chixkuyb’al xkutankil lix k’ulunik, ma sa’ li yu’am malaj sa’ li kamk.
Chi jo’kan.
Amen.
 K’ehomaq reetal ut chex’ab’inq, ex xb’eenil re lin iglees, chan li Qaawa’ lee Dios, a’an ajwi’ li Jesukristo, laj aaatinanel cherix, li nanawok re lix q’unal xmetz’ew li winq ut chan ru bxk’eeb’al xtenq’ankileb’ li ani caalenb’ileb’.
Ut chi yaal wan lix naq’ wu sa’ xb’eeneb’ li maji’ neke’taqe’ sa’ li ch’och’ Sion; jo’kan naq maji’ natz’aqlok ru lee taqlanb’il k’anjel.
A’b’anan, osob’tesinb’ilex, xb’aan naq ali yaal xech’olob’ wan chi btz’iib’anb’il sa’ choxa re naq eb’ li anjel te’iloq re; ut eb’ a’an neke’saho’ sa’ xch’ool cherix, ut ckuyb’il lee maak.
Ut anajwan chapomaq wi’chik eeb’e.
Ch’utub’omaq eerib’ sa’ xb’een li ch’och’ aSion, ut cheb’aanu jun ch’utam ut chisaho’q eech’ool sa’ komonil, ut cheq’axtesi jun santil k’anjel chiru li Q’axal Taqenaq Xwankil.
Ut chirix a’an taaruuq texsutq’iiq re xch’olob’ankil xyaalal, relik chi yaal, sa’ junajil, malaj sa’ ka’kab’il, jo’ nekek’oxla naq us, maak’a’ nawaj re; a’ut tiikaqex chi paab’ank, ut ach’olob’omaq sahil esilal reheb’ li wankeb’ sa’ li ruchich’och’, malaj sa’ xyanqeb’ lix ch’utameb’ laj maak.
K’ehomaq reetal, laa’in, li Qaawa’, kexinch’utub’ re naq taatz’aqloq ru li yeechi’inb’il, naq li ani tiik chi paab’ank sa’ eeyanq te’kole’q rix ut te’saho’q xch’ool sa’ komonil sa’ li ch’och’ Missouri.
Laa’in, li Qaawa’, ninyeechi’in reheb’ li tiikeb’ chi paab’ank, ut ink’a’ ninru chi atik’ti’ik.
Laa’in, li Qaawa’, wan inch’ool, wi anihaq sa’ eeyanq taaraj xik sa’ xb’een kawaay, malaj sa’ xb’een muul, malaj sa’eb’ li b’eleb’aal, tixk’ul li osob’tesink a’in, wi naxk’ul sa’ ruq’ li Qaawa’, rik’in ab’antioxink sa’ xch’ool sa’ chixjunil li k’a’aq re ru.
Nakana li k’a’aq re ru a’in eerik’in re xb’aanunkil jo’ chanru xchaab’ilal li na’leb’ ut lix b’eresihom li Musiq’ej.
K’ehomaq reetal, eere li aawa’b’ejihom.
Ut k’ehomaq reetal, ut ilomaq, laa’in wankin junelik brik’ineb’ li tiikeb’ chi paab’ank.
Chi jo’kan.
Amen.
 Chex’ab’inq, ex tenamit, ut tehomaq eech’ool ut k’ehomaq eexik chaq chi najt; ut ab’ihomaq, ex lix tenamit li Qaawa’ jo’ nekeye, ut cherab’i li raatin li Qaawa’ ut li rajom xch’ool cherix.
Relik chi yaal, ninye chi yaal, ab’ihomaq li raatin a’an li lochlo xjosq’il chirixeb’ laj maak ut laj apo’resihom ch’oolej; Li naxk’ulub’a xch’ool xk’amb’aleb’ li ani atixk’am, ut xkanab’ankileb’ chi yo’yo li ani tixkanab’; Li nakab’lan jo’ li naraj ut li nasaho’ wi’ xch’ool a’an; ut nasachok jo’q’e naxk’ulub’a xch’ool, ut naru chixkutb’al li aamej taq’a sa’ xb’alb’a.
K’ehomaq reetal, laa’in, li Qaawa’, nink’e chi aatinak lix yaab’ inkux, ut paab’anb’ilaq.
Jo’kan ut, chi yaal ninye, eb’ laj maak che’ril rib’, ut eb’ laj po’resihom ch’oolej che’xuwaq ut che’siksotq, ut eb’ li ink’a’ neke’paab’an che’xram xtz’uumaleb’ re, xb’aan naq lix akutankil li josq’il taachalq sa’ xb’eeneb’ jo’ jun bsut iq’, ut chixjunil li tz’ejwalej cte’xnaw naq laa’in li Dios.
Ut ani nasik’ok re li eetalil taaril li aeetalil, a’b’an moko choq’ re ta li kolb’a-ib’.
Chi yaal ninye eere, wankeb’ sa’ eeyanq li neke’sik’ok re li eetalil, ut wanjenaq xkomoneb’ a’an chalen ajwi’ chaq sa’ xtiklajik; A’b’an k’ehomaq reetal, li paab’aal moko nachal ta xb’aan li eetalil; eb’ li eetalil b’an neke’taaqenk re li ani neke’paab’an.
Relik chi yaal, neke’chal li eetalil xb’aan li apaab’aal, moko xb’aan ta li rajomeb’ li winq, chi moko jo’ neke’saho’ wi’ xch’ool, xb’aan b’an li rajom li Dios.
Relik chi yaal, neke’chal li eetalil xb’aan li paab’aal, toj reetal li xninqal ru k’anjel, xb’aan naq wi maak’a’ axpaab’aal, maajun winq nasahob’resin xch’ool li Dios; ut li ani yoo wi’ xjosq’il li Dios moko sa ta xch’ool rik’in; jo’kan ut, chiru xkomoneb’ a’an maajun eetalil naxk’ut, ka’ajwi’ rik’in bjosq’il re cxk’utb’aleb’ xmaak.
Jo’kan ut, laa’in, li Qaawa’, moko nasaho’ ta inch’ool rik’ineb’ li ani sa’ eeyanq xesik’ li eetalil ut sachb’a-ch’oolej re xtawb’al li paab’aal, ut moko re ta xchaab’ilaleb’ li winq choq’ re lin loq’alil.
A’b’anan, nink’eheb’ li taqlahom, ut naab’al ak xe’el chaq rik’ineb’ lin taqlahom ut ink’a’ xe’xpaab’.
Ke’wan sa’ eeyanq winq ut ixq aaj muxul sumsu; junjunq reheb’ ak xe’el chaq eerik’in, ut wankeb’ chik li toj neke’kana eerik’in ut te’k’utb’esimanq moqon.
Che’ril rib’ xkomoneb’ a’an ut che’xjal xk’a’uxl sa’ junpaat, maare anchal taachalq li raqb’a-aatin sa’ xb’eeneb’ jo’ jun ra’al, ut taak’utb’esimanq xmajelal lix na’leb’eb’, ut lix k’anjeleb’ taataaqenq reheb’ sa’ rilob’aaleb’ li tenamit.
Ut chi yaal ninye eere, jo’ kinye junxil, li ani ana’ilok re junaq ixq re bxrahinkil ru, malaj ut wi ani junaq cte’xmux xsumlajik sa’ xch’ooleb’, maak’a’aq li Musiq’ej rik’ineb’; te’xtz’eqtaana b’an li paab’aal ut te’xuwaq.
Jo’kan ut, laa’in, li Qaawa’, kinye naq eb’ alaj xiw, ut li ink’a’ neke’paab’an, ut chixjunileb’ blaj tik’ti’, ut yalaq ani narahok re ut cnayoob’ank re li tik’ti’, ut laj ko’b’eet, ut laj tuul, te’wanq xna’aj sa’ li dpalaw a’an li nak’atok rik’in xam ut chuhil pek, a’an li exkab’ kamk.
Chi yaal ninye, naq eb’ a’an ink’a’ te’tz’aqonq sa’ li axb’een wakliik chi yo’yo.
Ut anajwan k’ehomaq reetal, laa’in, li Qaawa’, ninye eere naq moko atiikob’resinb’il ta eeru, xb’aan naq wan li k’a’aq re ru a’in sa’ eeyanq.
A’b’anan, li ani anakuyuk sa’ xpaab’aal ut naxb’aanu li rajom inch’ool, a’an ajwi’ taaq’axoq-u, ut tixk’ul jun breechanihom sa’ li ruchich’och’ naq taachalq li kutan re jaltesink-u; Naq ataajaltesimanq ru li bruchich’och’, jo’ chanru ajwi’ li k’utb’il eetalil li kik’ute’ chaq chiruheb’ lin apostol sa’ li ctzuul, li maji’ nekek’ul wi’ xtz’aqalil li esil.
Ut anajwan, chi yaal ninye eere, naq jo’ kinye naq tink’e chi nawmank li wajom eere, k’ehomaq reetal, tink’e chi nawmank eere, moko rik’in ta taqlahom, xb’aan naq wankeb’ naab’al li moko k’eek’ookeb’ ta xch’ool chixpaab’ankileb’ lin taqlahom.
A’b’an re li ani taapaab’anq re lin taqlahom tink’e li amuqmuukil na’leb’ re lin awa’b’ejihom, ut a’in taawanq rik’in choq’ jun yo’leb’aal li byo’yookil ha’, li cnab’ululnak choq’ re li yu’am li junelik nakana.
Ut anajwan, k’ehomaq reetal, a’in li rajom li Qaawa’ lee Dios chirixeb’ lix santil paab’anel, naq tento te’xch’utub’eb’ rib’ sa’ junajil toj sa’ li ch’och’ Sion, moko sa’ junpaat ta, maare anchal taawanq xsachik li na’leb’, li nak’amok chaq re li yajel.
K’ehomaq reetal li ch’och’ aSion—laa’in, li Qaawa’, ninchap sa’ tz’aqal li wuq’; A’b’anan laa’in, li Qaawa’, nink’e re li aawa’b’ej li k’a’ru re li awa’b’ej.
Jo’kan ut, laa’in, li Qaawa’, nawaj naq teeloq’eb’ li ch’och’, re naq taawanq eewankil chiru li ruchich’och’, re naq taawanq eek’ulub’il chiru li ruchich’och’, re naq ink’a’ te’eek’asiiq sa’ josq’il.
Xb’aan naq laj aSatanas naxk’e sa’ xch’ooleb’ naq te’josq’o’q eerik’in, ut te’xhoy li kik’.
Jo’kan ut, li ch’och’ Sion ink’a’ taak’ule’q, ka’ajwi’ rik’in loq’ok malaj rik’in kik’, wi ink’a’ jo’kan, maajun eechanihomej wan choq’ eere.
Ut wi rik’in loq’ok, k’ehomaq reetal, osob’tesinb’ilex; Ut wi rik’in kik’, jo’ yeeb’il naq ink’a’ texhoyoq kik’, ilomaq, eb’ li xik’ neke’ilok eere wankeb’ sa’ eeb’een, ut texrapleeq chalen sa’ jun tenamit toj sa’ li jun chik, ut chalen sa’ jun ch’utleb’aal toj sa’ li jun chik, ut yal junjunq te’wanq re xk’ulb’al jun eechanihomej.
Laa’in, li Qaawa’, yoo injosq’il rik’ineb’ laj maak; yookin chixramb’al inMusiq’ chiruheb’ li ani wankeb’ sa’ li ruchich’och’.
Kinxaqab’ aatin sa’ injosq’il, ut kintaqla xyeeb’al naq taawanq li apleet chiru lix b’een li ruchich’och’, ut eb’ laj maak te’xkamsiheb’ laj maak, ut taachalq li xiw sa’ xb’een li junjunq chi winq; Ut eb’ ajwi’ laj asantil paab’anel ra chi sa naq te’xkol rib’; a’b’anan laa’in, li Qaawa’, wankin rik’ineb’, ut btinkub’eeq sa’ choxa chalen chaq chiru lin Yuwa’, ut teb’ink’at claj maak rik’in li dxam ink’a’ naru xchupb’al.
Ut k’ehomaq reetal, toj maji’ nawan a’in, a’ut sa’ junpaat chik.
Jo’kan ut, rik’in naq laa’in, li Qaawa’, kintaqla xyeeb’al naq taawanq chixjunil li k’a’aq re ru a’in chiru lix b’een li ch’och’, nawaj naq eb’ lin santil paab’anel te’ch’utub’amanq sa’ xb’een li ch’och’ Sion; Ut naq li junjunq chi winq tixk’ul li atiikilal sa’ ruq’, ut li tiikilal chi paab’ank chirix lix yiitoq, ut tixtaqsi jun bxyaab’ kuxej re xtijb’aleb’ li wankeb’ sa’ li ruchich’och’, ut te’xch’olob’ rik’in aatin ut rik’in eelelik naq taachalq li csache’k-u sa’ xb’eeneb’ laj maak.
Jo’kan ut, eb’ lin tzolom aran Kirtland che’xtuqub’ li k’a’ru re li yu’am a’in li na’ajman reheb’, ani li neke’wan rochoch sa’ li jun siir chi ch’och’ a’in.
Lin moos aj Titus Billings, li na’ilok re a’an, chixk’e chi k’ayimank li ch’och’, re taawanq a’an chi kawresinb’il naq taatiklaaq li saq’ehil li taachalq, re xchapb’al xb’e taqe’q sa’ li ch’och’ Sion, rochb’eeneb’ li neke’wan rochoch chiru lix b’een a’an, ka’ajeb’ wi li ani teb’ink’uula choq’ we ink’a’, li ink’a’ te’xik toj reetal naq tintaqlanq reheb’.
Ut chixjunil li tumin li naru chi k’eemank, maak’a’ nawaj re ma naab’al malaj ka’ch’in, chitaqlamanq taqe’q sa’ li ch’och’ Sion, reheb’ li keb’inxaqab’ chi k’uluk.
K’ehomaq reetal laa’in, li Qaawa’, tink’e re lin moos aj Jose Smith, alalb’ej, wankilal re taaruuq achixtz’ilb’aleb’ rix rik’in li Musiq’ej li ani te’taqe’q sa’ li ch’och’ Sion, ut ani reheb’ lin tzolom li te’kanaaq.
Lin moos aj Newel K. Whitney chikanaaq lix k’ayib’aal rik’in, malaj sa’ jalan chik aatin, li k’ayib’aal, chiru jarub’aq kutan chik.
A’b’anan, chixk’ehaq chixjunil li tumin li naru chixk’eeb’al, re taataqlamanq taqe’q sa’ li ch’och’ Sion.
K’ehomaq reetal, li k’a’aq re ru a’in wan sa’ ruq’ a’an; chixb’aanuhaq jo’ chanru xchaab’ilal li na’leb’.
Chi yaal ninye, chik’ojob’amanq a’an jo’ aj b’aanunel k’anjel chiruheb’ li tzolom li te’kanaaq, ut chik’ojob’amanq choq’ re li wankilal a’in; Ut anajwan chixseeb’a rib’ chirula’aninkileb’ li iglees, ut chixch’olob’ li k’a’aq re ru a’in chiruheb’, rochb’een lin moos aj Oliver Cowdery.
K’ehomaq reetal, a’in rajom inch’ool, re xtawb’al li tumin jo’ chanru kinb’eresi.
Ani atiik chi paab’ank ut nakuyuk, taanumtaaq sa’ xb’een li ruchich’och’.
Ani nataqlan re li b’ihomal toj sa’ li ch’och’ Sion tixk’ul jun areechanihom sa’ li ruchich’och’ a’in, ut lix k’anjel taataaqenq re, ut jo’kan ajwi’ jun xq’ajkamunkil sa’ li ruchich’och’ toj chalel.
Relik chi yaal, ut osob’tesinb’ileb’ li kamenaq li aneke’kam chi rik’in li Qaawa’, chalen anajwan, naq taak’ulunq li Qaawa’, ut btaa’oso’q li k’a’ru q’eel, ut taa’ak’ob’resiiq chixjunil li k’a’aq re ru, cte’wakliiq chaq sa’ xyanqeb’ li kamenaq ut ink’a’ chik dte’kamq chirix a’an, ut te’xk’ul jun reechanihomeb’ chiru li Qaawa’, sa’ li santil tenamit.
Ut ani li yo’yo naq taak’ulunq li Qaawa’, ut ak xk’uula li paab’aal, aosob’tesinb’il a’an; a’b’anan, xaqab’anb’il choq’ re naq btaakamq sa’ xchihab’ jun winq.
Jo’kan ut, eb’ li kok’al ate’nimanq toj reetal te’tixq; eb’ li tiixil winq te’kamq; a’b’an ink’a’ te’warq sa’ li poqs; bte’jale’q b’an sa’ jun mutz’uk-u.
Jo’kan ut, xb’aan a’in ke’xjultika li apostol chiru li ruchich’och’ lix waklijikeb’ li kamenaq chi yo’yo.
Li k’a’aq re ru a’in, a’an li k’a’ru tento teeroyb’eni; ut chi aatinanb’il jo’ chanru lix na’leb’ li Qaawa’, ak anach’ chik wan, ut sa’ jun kutan chalel, sa’ ajwi’ xkutankil lix k’ulunik li Ralal li Winq.
Ut toj sa’ li hoonal a’an te’wanq li atuq’ixq maak’a’eb’ xna’leb’ sa’ xyanqeb’ li chaab’ileb’ xna’leb’; ut sa’ li hoonal a’an taachalq jun xjachikeb’ ru chi tz’aqal li tiikeb’ xch’ool rik’ineb’ laj maak; ut sa’ li kutan a’an tintaqlaheb’ lin anjel re bxmich’b’aleb’ chaq laj maak ut xkutb’aleb’ sa’ li xam li ink’a’ naru xchupb’al.
Ut anajwan k’ehomaq reetal, chi yaal ninye eere, laa’in, li Qaawa’, moko nasaho’ ta inch’ool rik’in inmoos aj aSidney Rigdon; a’an bxtaqsi xloq’al sa’ xch’ool, ut moko kixk’ul ta li na’leb’ k’eeb’il; kixrahob’tesi b’an xch’ool li Musiq’ej; Jo’kan ut, lix atz’iib’ahom moko k’ulub’ej ta choq’ re li Qaawa’, ut tixb’aanu jalan chik; ut wi li Qaawa’ ink’a’ naxk’ul, k’ehomaq reetal, moko xaqxo ta chik sa’ li opiis li kinxaqab’ wi’.
Ut jo’kan wi’chik, chi yaal ninye eere, aeb’ li neke’ajok re sa’ xch’ooleb’, sa’ tuulanil, bxtijb’aleb’ laj maak re te’xjal xk’a’uxl, che’k’ojob’amanq choq’ re li wankilal a’in.
Xb’aan naq a’in jun kutan re tije’k, ut moko xkutankil ta k’iila aatin.
Xb’aan naq laa’in, li Qaawa’, maak’a’aq inb’atz’unlenkil sa’ roso’jik li kutan.
K’ehomaq reetal, laa’in chalenaqin chaq taqe’q, ut lin wankilal natawman taq’a.
Laa’in wankin sa’ xb’een chixjunil, ut sa’ chixjunil, ut chiru chixjunil, ut anintz’il rix chixjunil li k’a’aq re ru, ut taachalq xkutankil naq chixjunil li k’a’aq re ru taawanq chi taqlanb’il inb’aan.
K’ehomaq reetal, laa’in li aAlfa ut li Omega, li Jesukristo ajwi’.
Jo’kan ut, che’ril rib’ chixjunil li winq chanru te’xk’ul aink’ab’a’ sa’ xtz’uumaleb’ re— Xb’aan naq k’ehomaq reetal, chi yaal ninye naq wankeb’ naab’al li wankeb’ rub’el li tojb’a-maak a’in, li neke’roksi lix k’ab’a’ li Qaawa’, ut neke’roksi chi maak’a’ xyaalal, chi moko k’eeb’il ta xwankileb’.
Jo’kan ut, li iglees chixjal xk’a’uxl chirix lix maakeb’, ut laa’in, li Qaawa’, tinweechaniheb’; wi ut ink’a’, te’isiiq chaq.
Chijultiko’q eere naq li k’a’ru nachal chaq taqe’q aloq’, ut tento btaayeemanq chi k’eeb’il reetal, ut chi b’eresinb’il xb’aan li Musiq’ej; ut rik’in a’in maajun tojb’a-maak k’eeb’il sa’ eeb’een, ut nekek’ul li Musiq’ej crik’in tijok; jo’kan ut, wi maak’a’ a’in nakana li tojb’a-maak.
Eb’ lin moos, aj Jose Smith, alalb’ej, ut aj Sidney Rigdon, che’xsik’aq jun rochocheb’, jo’ chanru naq tzolb’ileb’ rik’in li atijok, xb’aan li Musiq’ej.
Nakana li k’a’aq re ru a’in re te’numtaaq sa’ xb’een rik’in kuyuk, re naq xkomoneb’ a’an te’xk’ul jun ab’iis li bloq’alil q’axal numtajenaq wi’chik ut re junelik; wi ut ink’a’ jo’kan, q’axal nimaq wi’chik li tojb’a-maak k’eeb’ilaq sa’ xb’eeneb’.
Amen.
 Chex’ab’inq, ut ilomaq, jun xyaab’ kuxej jo’ re jun taqlanb’il chalen chaq taqe’q, li kaw xmetz’ew ut nim xwankil, ut toj sa’ xmaril li ruchich’och’ wan xxikik, relik chi yaal, li wan xyaab’ xkux chiruheb’ li winq—aKawresihomaq lix b’e li Qaawa’, tiikob’resihomaq ru li ruq’ xb’e.
Eb’ lix alaawil li brawa’b’ejihom li Dios q’axtesinb’ileb’ re li winq sa’ li ruchich’och’, ut chalen chaq a’an taatololnaq li evangelio chi uub’ej toj sa’ xmaril li ruchich’och’, chanchan naq li cpek li k’okb’il chaq sa’ li tzuul moko xb’aan ta uq’ej taatololnaq chi uub’ej, toj reetal naq dxnujob’resi chixjunil li ruchich’och’.
Relik chi yaal, jun xyaab’ kuxej li naxjap re chixyeeb’al—Kawresihomaq lix b’e li Qaawa’, k’uub’omaq li awa’ak re li Karneer, kawresihomaq eerib’ choq’ re li bB’eelomej.
Tijonqex chiru li Qaawa’, patz’omaq lix santil k’ab’a’, k’ehomaq chi nawmank lix sachb’a-ch’oolejil k’anjel sa’ xyanqeb’ li tenamit.
Patz’omaq xk’ab’a’ li Qaawa’, re tol-elq li rawa’b’ejihom a’an chiru li ruchich’och’, re naq eb’ li ani wankeb’ chi sa’ te’ruuq chi k’uluk re, ut te’kawresimanq choq’ re li kutan chalel, sa’ li ataakub’eeq wi’ sa’ choxa li Ralal li Winq, btiqto rik’in xlemtz’unkil ru lix cloq’al, re xk’ulb’al li drawa’b’ejihom li Dios li waklesinb’il sa’ li ruchich’och’.
Jo’kan ut, chol’elq li arawa’b’ejihom li Dios, re naq taachalq li bawa’b’ejihom re choxa, re naq laa’at, at Dios, taanimaaq aaloq’al sa’ choxa jo’ sa’ ruchich’och’, re te’kub’simanq xwankil li xik’ neke’ilok aawe; xb’aan naq caawe laa’at, lix nimankil aawu, li wankilal ut li loq’al chi junelik q’e kutan.
Amen.
 K’ehomaq reetal, jo’ka’in naxye li Qaawa’ re lin moos aj William E. McLellin—Osob’tesinb’ilat laa’at, a’ yaal jo’ chanru xawisi aawib’ rik’ineb’ laa maa’usilal, ut xak’ul lin yaal, chan li Qaawa’ laj Tojol aawix, laj Kolol re li ruchich’och’, re ajwi’ jo’ k’ihaleb’ li aneke’paab’ank re lin k’ab’a’.
Chi yaal ninye aawe, osob’tesinb’ilat xb’aan xk’ulb’al lin asumwank li junelik nakana, a’ lix tz’aqalil lin evangelio, taqlanb’il rik’ineb’ li ralal xk’ajoleb’ li winq, re naq taaruuq te’wanq bxyu’am ut te’tz’aqonq sa’ li loq’alil li taak’utb’esimanq sa’ roso’jikeb’ li kutan, jo’ tz’iib’anb’il chaq xb’aaneb’ li profeet ut eb’ li apostol sa’ najter kutan.
Chi yaal ninye aawe, at inmoos William, naq ch’ajb’ilat, a’b’an moko chixjunil ta; chajal ut aak’a’uxl chirix li k’a’aq re ru moko chaab’il ta sa’ wilob’aal, chan li Qaawa’, xb’aan naq li Qaawa’ atixk’ut chawu.
Ut anajwan chi yaal, laa’in, li Qaawa’, tink’ut chawu k’a’ru nawaj chawix, malaj k’a’ru li rajom inch’ool chawix.
K’e reetal, chi yaal ninye aawe, naq a’an rajom inch’ool naq ataach’olob’ lin evangelio sa’ li junjunq chi ch’och’, ut sa’ li junjunq chi tenamit, relik chi yaal, sa’eb’ li na’ajej sa’ aasutam b’ar wi’ maji’ ch’olob’anb’il.
Matkanaak k’iila kutan sa’ li na’ajej a’in; maji’ tattaqe’q sa’ li ch’och’ Sion; a’ut a’ yaal jo’ nakatru chixtaqlankil k’a’ruhaq, chataqla; ut chirix a’an, maak’oxla li k’a’ru aawe.
aAyu sa’eb’ li ch’och’ sa’ releb’aal li saq’e, bchach’olob’ li yaal sa’ li junjunq chi na’ajej, chiru li junjunq tenamit ut sa’eb’ lix ch’utleb’aal, ut tatna’leb’anq rik’ineb’ li tenamit.
Lin moos aj Samuel H. Smith chixikaq chawix, ut maakanab’ a’an xjunes, ut k’e xb’eresinkil re; ut li ani tiik chi paab’ank, taak’eemanq xnimal axmetz’ew sa’ li junjunq chi na’ajej; ut Laa’in, li Qaawa’, tinxik eerochb’een.
Chak’e laa awuq’ sa’ xb’eeneb’ li yaj, ut bte’k’iraaq.
Matsutq’i toj reetal naq laa’in, li Qaawa’, tatintaqla chaq.
Aj kuyunelaqat sa’ li ch’a’ajkilal.
cChattz’aamanq, ut tatk’uluq; chattoch’oq, ut taatehe’q chawu.
Chasik’ risinkil li taa’aalob’resinq raj aawe.
Chakanab’ chixjunil li maa’usilal.
aMatmuxuk sumsu—jun li aaleek li xatch’a’ajkilo’ wi’.
aChapaab’ li yehom a’in, xb’aan naq yaal ut paab’ajel; ut laa’at taanimob’resi ru laa wopiis, ut taatiikisi k’iila tenamit toj bSion chi wank sa’ xb’een xjolomeb’ li cb’ich re sahil ch’oolejil li junelik nakana.
aChatkanaaq sa’ xb’aanunkil li k’a’aq re ru a’in toj sa’ ajwi’ li roso’jik, ut taawanq jun baakoroon re junelik yu’am sa’ xnim uq’ lin Yuwa’, li nujenaq chi usilal ut chi yaal.
Chi yaal, jo’ka’in naxye li Qaawa’ laa aDios, laj Tojol aawix, li Jesukristo ajwi’.
Amen.
 K’ehomaq reetal ut chex’ab’inq, ex axb’eenil re lin iglees, li kech’utub’ eerib’, li wab’ihom lee tij ut innawomeb’ lee ch’ool, ut taqenaq lee rajom chiwu.
K’ehomaq reetal ut ilomaq, lix anaq’ wu wan sa’ eeb’een, ut li choxa ut ruchich’och’ wankeb’ sa’ wuq’, ut li b’ihomal re junelik q’e kutan, we laa’in re tink’e.
Keyal eeq’e chixpaab’ankil naq texruuq chixk’ulb’al li osob’tesink li xyeechi’iman eere; a’b’an k’ehomaq reetal, chi yaal ninye eere naq kiwan li axiw sa’ eech’ool, ut chi yaal, xb’aan a’in naq ink’a’ kexk’uluk.
Ut anajwan laa’in, li Qaawa’, nink’e eere jun axch’olob’ankil lix yaalalileb’ li taqlahom a’in li wankeb’ chi k’ojk’o cheru.
Wanjenaq xnaq’ eeru sa’ xb’een lin moos aj Jose Smith, alalb’ej, ut li araatinob’aal ak xenaw, ut li k’a’ru moko tz’aqal ta re ru rik’in, ak xenaw; ut xesik’ sa’ eech’ool eenawom re texruuq chi yehok chi q’axal chaab’il wi’chik chiru li raatin a’an; a’in nekenaw ajwi’.
Anajwan, sik’omaq chaq sa’ li Hu re Taqlahom, li q’axal ka’ch’in ajwi’ li wan sa’ xyanqeb’, ut xaqab’omaq li ani q’axal anim xna’leb’ sa’ eeyanq; Malaj ut, wi wan ani sa’ eeyanq li taayiib’anq re junaq xkomon a’an, rik’in a’an tiikob’resinb’il eeru rik’in xyeeb’al naq ink’a’ nekenaw naq yaaleb’; Wi b’an ink’a’ nekexru chixyiib’ankil xkomon a’an, wankex rub’el tojb’a-maak wi ink’a’ anekech’olob’ xyaalal naq yaaleb’.
Xb’aan naq nekenaw naq maak’a’ k’a’ru moko tiik ta ru rik’ineb’, ut li k’a’ru atiik ru nachal chaq taqe’q, rik’in lix Yuwa’ileb’ li bsaqen.
Ut jo’kan wi’chik, chi yaal ninye eere naq k’eeb’il eere, ut jun yeechi’ihom nink’e eere laa’ex li kexk’ojob’aak choq’ re li k’anjel a’in, naq a’ yaal jo’ nekerisi cherix li asowenak ut li bxiw, ut cneketuulanob’resi eerib’ chiwu, xb’aan naq moko tz’aqal ta xtuulanil eech’ool, taapejliiq li dtz’apleb’ t’ikr ut etineeril ut teenaw naq wankin—moko rik’in ta li tz’ejwalejil chi moko li ruchich’och’il k’a’uxlej, rik’in b’an li musiq’ejil.
Xb’aan naq amaajun winq rilom li Dios junaq sut sa’ li tz’ejwalej, ka’ajwi’ chi k’eeb’il xyu’am xb’aan lix Musiq’ li Dios.
Chi moko naru junaq aruchich’och’il winq chixkuyb’al wank chiru li Dios, chi moko jo’ chanru xk’a’uxl li tz’ejwalej.
Ink’a’ nekexru chixkuyb’al wank chiru li Dios anajwan, chi moko lix k’anjeleb’ li anjel; jo’kan ut, chexkanaaq chi wanq aeekuyum toj reetal naq btz’aqob’resinb’il eere eeru.
Mixsutq’isi rib’ eek’a’uxl; ut naq ak’ulub’ejex, sa’ li kutan k’oxlanb’il inb’aan, teeril ut teenaw li k’a’ru q’axtesinb’il sa’ eeb’een xb’aan ruq’ lin moos aj Jose Smith, alalb’ej.
Amen.
 Lin moos aj Orson Hyde kib’oqe’, rik’in lix k’ojob’ankil, re tixch’olob’ li evangelio li junelik nakana, rik’in lix aMusiq’ li yo’yookil li Dios, chiru li junjunq teepal, ut sa’ li junjunq chi ch’och’, sa’ xch’utameb’ laj maak, sa’eb’ lix ch’utleb’aaleb’, re taana’leb’anq rik’ineb’ ut tixch’olob’ chixjunil li loq’laj hu chiruheb’.
Ut k’ehomaq reetal, ut ilomaq, a’in jun k’utb’il na’leb’ choq’ reheb’ chixjunileb’ li k’ojob’anb’ileb’ choq’ re li tijonelil a’in, li ke’xaqab’aak wi’ lix taqlanb’il k’anjeleb’ re te’xik— Ut a’in li k’utb’il na’leb’ choq’ reheb’, naq ate’aatinaq jo’ chanru eek’asinb’ileb’ xb’aan li Santil Musiq’ej.
Ut yalaq k’a’ru te’xye naq eek’asinb’ileb’ xb’aan li aSantil Musiq’ej, a’anaq loq’laj hu, a’anaq li rajom li Dios, a’anaq lix k’oxlahom li Dios, a’anaq li raatin li Dios, a’anaq lix yaab’ xkux li Dios, ut lix bwankilal li Dios choq’ re li kolb’a-ib’.
K’ehomaq reetal, a’in lix yeechi’ihom li Qaawa’ choq’ eere, ex inmoos.
Jo’kan ut, chiwanq xsahil eech’ool, ut amexxuwak, xb’aan naq laa’in, li Qaawa’, wankin eerik’in, ut tinxaqliiq chek’atq; ut laa’ex teech’olob’ inyaalal laa’in, li Jesukristo ajwi’, naq laa’in li Ralal li yo’yookil li Dios, naq kinwan, naq wankin, ut naq toj tinwanq.
A’in li raatin li Qaawa’ aawe laa’at, at inmoos aOrson Hyde, ut jo’kan ajwi’ re lin moos aj Luke Johnson, ut re lin moos aj Lyman Johnson, ut re lin moos aj William E. McLellin, ut reheb’ chixjunileb’ li xb’eenil re lin iglees li tiikeb’ chi paab’ank— aAyuqex sa’ chixjunil li ruchich’och’, bchejultika li evangelio chiru li junjunq li cyo’ob’tesinb’il, rik’in k’anjelak sa’ li dwankilal li kink’e eere, rik’in ekub’sink ha’ sa’ lix k’ab’a’ li Yuwa’b’ej, ut li K’ajolb’ej, ut li Santil Musiq’ej.
Ut aani napaab’an ut nakub’e xha’ btaakole’q, ut ani ink’a’ napaab’an ctaak’ehe’q sa’ tojb’a-maak.
Ut ani napaab’an taa’osob’tesiiq rik’ineb’ li aeetalil li te’taaqenq re, jo’ chanru ajwi’ tz’iib’anb’il.
Ut eere laa’ex k’eeb’ilaq xnawb’al li areetalileb’ li kutan, ut eb’ li reetalil lix k’ulunik li Ralal li Winq; Ut jo’ k’ihaleb’ li tixch’olob’ xyaalaleb’ li Yuwa’b’ej, eere laa’ex k’eeb’ilaq li wankilal re axtz’apb’aleb’ chaq choq’ re li junelik yu’am.
Amen.
Anajwan ut, chirix li k’a’aq chik re ru xkomoneb’ li sumwank ut li taqlahom, a’an a’in— Te’wanq moqon, sa’ li kutan k’oxlanb’il xb’aan li Qaawa’, jalaneb’ chik li aobiisp re te’xaqab’amanq choq’ re li iglees, re te’k’anjelaq jo’ chanru li xb’een; Jo’kan ut, a’anaqeb’ ataqenaqil aj tij li k’ulub’ejeb’, ut te’xaqab’aaq xb’aan li bXb’eenil Awa’b’ejil re li Tijonelil re Melkisedek, ka’ajwi’ wi tz’aqaleb’ ralal xk’ajol laj cAaron ink’a’.
Ut wi tz’aqaleb’ ralal xk’ajol laj aAaron, ak xk’ulub’eb’ xb’aan li chaq’rab’ xk’ulb’al li obiispil, wi a’aneb’ li xb’een yo’lajenaq sa’ xyanqeb’ li ralal laj Aaron; Xb’aan naq li xb’een yo’lajenaq wan jo’ xk’ulub’il li awa’b’ejil sa’ xb’een li tijonelil a’in, ut lix alaawil malaj li wankilal k’eeb’il choq’ re a’an.
Maajun winq xk’ulub’ xb’aan li chaq’rab’ li opiis a’in, re xk’amb’al xlaawil li tijonelil a’in, ka’ajwi’ wi a’an atz’aqal ralal xk’ajol laj Aaron ut li xb’een alalb’ej.
A’b’anan, rik’in naq jun ataqenaqil aj tij re li Tijonelil re Melkisedek k’eebil xwankil chi k’anjelank sa’ chixjunil li opiis li kub’enaq wi’chik xwankil, naru nak’anjelank sa’ ropiis li bobiisp naq maajun tz’aqal ralal xk’ajol laj Aaron naru natawman, wi b’oqb’il ut xaqab’anb’il ut k’ojob’anb’il choq’ re li wankilal a’in, rub’el ruq’eb’ li Xb’eenil Awa’b’ejil re li Tijonelil re Melkisedek.
Ut jun tz’aqal ralal xk’ajol laj Aaron, jo’kan ajwi’, tento taa’eetaliiq xb’aan li Awa’b’ejil a’in, ut taatawmanq chi k’ulub’ej, ut ataayule’q ut btaak’ojob’amanq rub’el ruq’ li Awa’b’ejil a’in, malaj ut moko kanab’anb’ileb’ ta xb’aan li chaq’rab’ chi k’anjelank sa’ lix tijonelileb’.
A’ut, sa’ xk’ab’a’ li aatin taqlanb’il chirix lix k’ulub’eb’ sa’ li tijonelil, li nanumsiman chalen li yuwa’b’ej toj rik’in li alalb’ej, neke’ru chixpatz’b’al lix yulb’aleb’ wi sa’ junaq hoonal neke’ru chixk’utb’al xyaalal lix xe’toonil, malaj ut neke’xnaw xyaalal chi k’utb’esinb’il xb’aan li Qaawa’ rub’el ruq’ li Awa’b’ejil li ak yeeb’il resil.
Ut jo’kan wi’chik, maajun obiisp chi moko junaq taqenaqil aj tij li xaqab’anb’ilaq choq’ re li k’anjel a’in taatz’ile’q rix chi moko taak’ehe’q xtojb’al xmaak xb’aan junaq maak xb’aanu, ka’ajwi’ wi taawanq chiru li aXb’eenil Awa’b’ejil re li iglees; Ut a’ yaal jo’ natawe’ chi wank xmaak chiru li Awa’b’ejil a’in, rik’in li ch’olob’anb’il aatin li ink’a’ naru xsachb’al xwankil, taateneb’amanq xtojb’a-maak; Ut wi naxjal xk’a’uxl ataakuymanq xmaak, jo’ chanru li sumwank ut li taqlahom re li iglees.
Ut jo’kan wi’chik, a’ yaal jo’ naq eb’ li ana’b’ej yuwa’b’ej wankeb’ ralal xk’ajol sa’ Sion, malaj sa’ junaq reheb’ li broqechal li k’uub’anb’ileb’, li moko cneke’xk’ut ta chiruheb’ li tzol’leb’ re jalb’a-k’a’uxlej, xpaab’ankil li Kristo li Ralal li yo’yookil Dios, ut li kub’iha’ ut li maatan re li Santil Musiq’ej rik’in xk’eeb’al li uq’ej, naq dwaqxaqib’ chihab’ xyu’ameb’, chiwanq li emaak sa’ xb’een xjolomeb’ li na’b’ej yuwa’b’ej.
Xb’aan naq a’inaq jun chaq’rab’ choq’ reheb’ li wankeb’ aSion, malaj sa’ junaq reheb’ li roqechal a’an li k’uub’anb’il.
Ut ate’kub’eeq xha’ li ralal xk’ajoleb’ choq’ re brisinkil lix maakeb’ naq cwaqxaqib’ chihab’ xyu’ameb’, ut te’xk’ul lix k’ehonik li uq’ej.
Ut te’xk’ut ajwi’ chiruheb’ li ralal xk’ajol naq ate’tijoq, ut naq te’b’eeq chi tiik chiru li Qaawa’.
Ut eb’ li wankeb’ Sion te’roxloq’i ajwi’ li ahilob’aal kutan re xk’uulankil xsantilal.
Ut eb’ li wankeb’ Sion te’jultiko’q ajwi’ reheb’ lix k’anjeleb’, a’ yaal jo’ xaqab’anb’ileb’ chi k’anjelak, chi anchal xxaqxookileb’ xch’ool; xb’aan naq laj q’em taawanq chi jultikanb’il chiru li Qaawa’.
Anajwan, laa’in, li Qaawa’, ink’a’ nasaho’ chi tz’aqal inch’ool rik’ineb’ li ani wankeb’ Sion, xb’aan naq wankeb’ alaj q’em sa’ xyanqeb’; ut eb’ li ralal xk’ajol yookeb’ ajwi’ chi ninqank sa’ li bmaa’usilal; cink’a’ ajwi’ neke’xsik’ chi anchaleb’ xch’ool li b’ihomal re junelik q’e kutan; nujenaq b’an lix naq’eb’ ru rik’in rahok eechej.
Li k’a’aq re ru a’in tento raj naq ink’a’ taawanq, ut tento taasache’q chaq sa’ xyanqeb’; jo’kan ut, lin moos aj Oliver Cowdery chixk’amaq li aatin a’in toj sa’ li ch’och’ Sion.
Ut jun taqlahom nink’e reheb’—naq ani li moko naxb’aanu ta lix atij chiru li Qaawa’ sa’ xkutankil a’an, chiwanq chi bjultikanb’il chiru laj raqol aatin re lin tenamit.
Li aaatin a’in yaal ut paab’ajel; jo’kan ut, meeq’et, chi moko bcherisi chaq k’a’ruhaq chi sa’.
K’ehomaq reetal, laa’in li aAlfa ut li Omega, ut btink’ulunq chi seeb’.
Amen.
 Ut li Qaawa’ kixye we: At aJwan, raarookat inb’aan, k’a’ru bnakawaj?
Xb’aan naq wi nakapatz’ k’a’ruhaq li nakawaj, taak’eemanq aawe.
Ut laa’in kinye re: At Qaawa’, k’e we wankilal sa’ xb’een li akamk, re taaruuq tinwanq chi yo’yo ut tink’ameb’ chaq li aamej aawik’in.
Ut li Qaawa’ kixye we: Chi yaal, chi yaal, ninye aawe, xb’aan naq kawaj a’in atatkanaaq toj reetal naq tink’ulunq sa’ binloq’al, ut ctat-aatinaq jo’ profeet chiruheb’ li tenamit, junkab’al, aatinob’aal ut teepal.
Ut xb’aan a’in naq li Qaawa’ kixye re laj Pedro: Wi nawaj laa’in naq taakanaaq toj reetal tink’ulunq, k’a’ru taawaj wi’?
Xb’aan naq a’an kiraj wik’in naq tixk’ameb’ chaq li aamej wik’in, a’b’anan laa’at kawaj naq chi seeb’ tatchalq wik’in sa’ lin aawa’b’ejihom.
Ninye aawe, at Pedro, chaab’il ajom a’in; a’b’an li raaro inb’aan kiraj naq tixb’aanu k’a’ruhaq chik, malaj jun k’anjel li toj nim wi’chik sa’ xyanqeb’ li winq chiru li xb’aanuhom chaq junxil.
Relik chi yaal, a’an xk’am sa’ xb’een jun li k’anjel li nim wi’chik ru; jo’kan naq tink’e a’an choq’ xam naxamnak ut choq’ aanjel aj k’anjelanel; a’an taak’anjelaq choq’ reheb’ li te’wanq choq’ baj eechanihom re li kolb’a-ib’, li wankeb’ sa’ li cruchich’och’.
Ut tatink’e laa’at chi k’anjelak choq’ re a’an ut re laa komon aj Santiago; ut eere oxib’al laa’ex tink’e li wankilal ut axlaawil li k’anjel a’in toj reetal naq tink’ulunq.
Chi yaal ninye eere, teek’ul eekab’ichal jo’ chanru lee rajom, xb’aan naq eekab’ichal anasaho’ eech’ool rik’in li k’a’ru keraj.
 K’ehomaq reetal ut chex’ab’inq, ex li wankex Sion, ut chejunilex tenamit re lin iglees li wankex chaq chi najt, ut ab’ihomaq li raatin li Qaawa’ li nink’e re lin moos aj Jose Smith, alalb’ej, ut re ajwi’ lin moos aj Martin Harris, ut re ajwi’ lin moos aj Oliver Cowdery, ut re ajwi’ lin moos aj John Whitmer, ut re ajwi’ lin moos aj Sidney Rigdon, ut re ajwi’ lin moos aj William W. Phelps, choq’ taqlahom reheb’.
Xb’aan naq nink’e reheb’ jun taqlahom; jo’kan ut, chex’ab’inq ut ab’ihomaq, xb’aan naq jo’ka’in naxye li Qaawa’ reheb’— Laa’in, li Qaawa’, keb’inxaqab’, ut keb’ink’ojob’ re te’wanq choq’ amertoom sa’ xb’eeneb’ li k’utb’esinb’il na’leb’ ut li taqlahom li kink’e reheb’, ut li moqon tink’e reheb’; Ut jun resil li mertoomil a’in tinpatz’ chiruheb’ sa’ xkutankil li raqb’a-aatin.
Jo’kan ut, kinxaqab’ choq’ reheb’, ut a’in lix k’anjeleb’ sa’ lix iglees li Dios, naq te’xtuqub’ a’an, ut li k’a’aq re ru chirix, relik chi yaal, li k’a’ru nak’ule’ xb’aan.
Jo’kan ut, jun taqlahom nink’e reheb’, naq ink’a’ te’xk’e li k’a’aq re ru a’in re li iglees, chi moko re li ruchich’och’; A’b’anan, a’ yaal jo’ neke’k’uluk chi numenaq sa’ xb’een li na’ajman choq’ re li nak’anjelak reheb’ ut li ajb’il xb’aaneb’, taak’eemanq sa’ lin ak’uuleb’aal kab’l; Ut li k’a’ru taak’ule’q taaq’axtesimanq choq’ reheb’ li wankeb’ Sion, ut lix tasalil lix tenamiteb’, a’ yaal jo’ neke’ok choq’ aj aeechanihom jo’ chanru lix chaq’rab’ li awa’b’ejihom.
K’ehomaq reetal, a’in li naxteneb’ li Qaawa’ sa’ xb’een li junjunq chi winq sa’ axmertoomil, jo’ chanru ajwi’ naq laa’in, li Qaawa’, kinxaqab’ malaj moqon tinxaqab’ choq’ re yalaq ani chi winq.
Ut k’ehomaq reetal, maajun wan chi isinb’il chaq rub’el li chaq’rab’ a’in, li neke’wan sa’ lix iglees li yo’yookil Dios; Relik chi yaal, chi moko li obiisp, chi moko laj ab’aanunel k’anjel li nak’uulank re lix k’uuleb’aal kab’l li Qaawa’, chi moko li ani xaqab’anb’il sa’ jun mertoomil sa’ xb’een li k’a’aq re ru re li yu’am a’in.
Li ani xaqab’anb’il chixk’anjelankil li k’a’aq re ru re li musiq’ej, a’an ajwi’ axk’ulub’ lix tojb’al, jo’ chanru ajwi’ eb’ li xaqab’anb’ileb’ sa’ jun mertoomil re xk’anjelankil li k’a’aq re ru re li yu’am a’in; Relik chi yaal, q’axal naab’al wi’chik, ut a’ naab’alil a’an natam choq’ reheb’ rik’in lix k’utb’esihom li Musiq’ej.
A’b’anan, sa’ li k’a’ru eere, re li yu’am a’in, texwanq chi ajuntaq’eet, ut mib’aanuman chi moko anchal ta eech’ool, malaj ut lix naab’alil lix k’utb’esihom li Musiq’ej ramb’ilaq chaq.
Anajwan, li ataqlahom a’in nink’e reheb’ lin moos choq’ re lix chaab’ilaleb’ naq yookeb’ chi kanaak, choq’ xk’utb’esinkil li wosob’tesihom sa’ xb’een lix jolomeb’, ut choq’ xq’ajkamunkil lix byalb’aleb’ xq’e, ut choq’ xkolb’aleb’ rix; Choq’ tzakemq ut choq’ aaq’ej; choq’ eechanihomej; choq’ ochoch ut choq’ ch’och’, sa’ yalaq k’a’ru li teb’ink’e wi’ laa’in, li Qaawa’, ut yalaq ta b’ar teb’intaqla wi’ laa’in, li Qaawa’.
Xb’aan naq tiikeb’ chaq chi paab’ank sa’ xb’een ak’iila k’a’aq re ru, ut us li ke’xb’aanu, a’ yaal jo’ ink’a’ xe’maakob’.
K’ehomaq reetal, laa’in, li Qaawa’, anikin’uxtaanan ut te’wosob’tesi, ut eb’ a’an te’ok sa’ li sahil ch’oolejil xb’aan li k’a’aq re ru a’in.
Chi jo’kan.
Amen.
 K’ehomaq reetal, jo’ka’in naxye li Qaawa’ eere laa’ex inmoos aj Jose Smith, alalb’ej, ut aj aSidney Rigdon, naq ak xtaw chi yaal li hoonal naq na’ajman ut aajel ru choq’ we naq teete xtz’uumal eere sa’ bxjultikankil lin evangelio, li k’a’aq re ru re li awa’b’ejihom, rik’in xch’olob’ankil li cmuqmuukil na’leb’ chirix, sa’eb’ chaq li loq’laj hu, jo’ chanru li jun raqal re li Musiq’ej ut li wankilal li taak’eemanq eere, jo’ chanru ajwi’ nawaj.
Chi yaal ninye eere, ch’olob’omaq chiru li ruchich’och’ sa’eb’ li na’ajej sa’ eesutam, ut sa’ li iglees ajwi’, chiru xnumik jarub’aq kutan, toj reetal ajwi’ naq taak’ehe’q chi nawmank cheru.
A’in chi yaal jun taqlanb’il k’anjel chiru jarub’aq kutan, li nink’e eere.
Jo’kan ut, chexk’anjelaq sa’ li wawimq.
B’oqomaqeb’ li wankeb’ sa’ li ruchich’och’, ut ch’olob’omaq xyaalal, ut kawresihomaq li b’e choq’ re li taqlahom ut li k’utb’esinb’il na’leb’ li toj te’chalq.
Anajwan, k’ehomaq reetal, a’in xchaab’ilal li na’leb’; ani na’ilok re li aatin, achixtawaq xyaalal ut bchik’uluq ajwi’; Xb’aan naq re li ani nak’uluk taak’eemanq chi q’axal wi’chik axnaab’alil, a’ li wankilal ajwi’.
Jo’kan ut, achesacheb’ xna’leb’ li xik’ neke’ilok eere; b’oqomaqeb’ chaq bchek’ulb’al chi k’utk’u jo’ ajwi’ eejunes; ut a’ yaal jo’ lee tiikilal chi paab’ank, taak’utb’esimanq lix xutaaneb’.
Jo’kan ut, che’xk’am chaq xkawil lix jitomeb’ chiru li Qaawa’.
Jo’ka’in naxye chi yaal li Qaawa’ eere—maajun ak’anjeleb’aal wan li yiib’anb’il re eepleetinkil li taa’usaaq; Ut wi ani junaq chi winq tixtaqsi lix yaab’ xkux re eejitb’al, a’an taasache’q xna’leb’ sa’ li kutan k’oxlanb’il inb’aan.
Jo’kan ut, chepaab’eb’ lin taqlahom; yaaleb’ a’an, ut paab’ajel.
Chi jo’kan.
Amen.
 Xb’aan naq chi yaal, jo’ka’in naxye li Qaawa’; aajel ru choq’ we naq ate’kanaaq chixjultikankil li evangelio, ut chixwaklesinkil xch’ooleb’ li iglees sa’eb’ li na’ajej sa’ xsutameb’, toj reetal li ch’utub’aj-ib’; Ut chirix a’an, k’ehomaq reetal, taak’ehe’q chi nawmank chiruheb’, xb’aan lix ayaab’ xkux li ch’utub’aj-ib’, k’a’ruhatq lix taqlanb’il k’anjeleb’.
Anajwan, chi yaal ninye eere laa’ex inmoos, Jose Smith, alalb’ej, ut Sidney Rigdon, chan li Qaawa’, ana’ajman ru bjaltesink ru li aatin wi’chik; Ut a’ yaal jo’ naruhan, jultikank aatin sa’eb’ li na’ajej sa’ eesutam toj reetal li ch’utub’aj-ib’; ut chirix a’an aajel ru naq texkanaaq sa’ li k’anjel re jaltesink ru aatin toj reetal taachoymanq.
Ut chiwanq a’in choq’ k’utb’il eetalil chiruheb’ li xb’eenil toj taak’eemanq chik li nawom, jo’ chanru ajwi’ tz’iib’anb’il.
Anajwan maak’a’ chik nink’e eere sa’ li hoonal a’in.
aB’ak’omaq lee yiitoq ut tiikaq eek’a’uxl.
Chi jo’kan.
Amen.
 Chi yaal, chi yaal, ninye eere, laa’in li nin’aatinak rik’in ajwi’ axyaab’ xkux lin Musiq’, laa’in ajwi’ li bAlfa ut li Omega, lee Qaawa’ ut lee Dios— Chex’ab’inq, ex li kexk’ehok re lee k’ab’a’ re texxik chixch’olob’ankil lin evangelio, ut achixsetb’al ruq’ li bwawimq.
K’ehomaq reetal, ninye eere naq a’an rajom inch’ool naq texxik ut ink’a’ teeb’ay eerib’, chi moko taawanq aeeq’emal, texk’anjelaq b’an rik’in xnimal eemetz’ew— Rik’in xtaqsinkil xyaab’ eekux jo’ rik’in xyaab’ jun trompeet, re axch’olob’ankil li byaal jo’ chanruheb’ li k’utb’esinb’il na’leb’ ut taqlahom li kink’e eere.
Ut chi jo’kan, wi tiikex chi paab’ank, taatub’laaq li k’iila aq’olom cherix, ut taak’ehe’q choq’ beekoroon li cnimank-u, ut li dloq’alil, ut li ekole’k chiru li kamk, ut li fjunelik yu’am.
Jo’kan ut, chi yaal ninye re lin moos aj William E. McLellin, anawisi lix taqlankil li kink’e re naq taaxik sa’eb’ li ch’och’ sa’ releb’aal li saq’e; Ut nink’e jun ak’ xtaqlankil, ut jun ak’ taqlahom, sa’ li aninq’us wi’ laa’in, li Qaawa’, xb’aan lix bwech’ihom lix ch’ool; Ut a’an xmaakob’; a’b’anan laa’in ninkuy xmaak ut ninye wi’chik re, Ayu sa’eb’ li ch’och’ sa’ xtz’e li saq’e.
Ut lin moos aj Luke Johnson chixik rochb’een, ut che’xch’olob’aq li k’a’aq re ru keb’intaqla wi’— Rik’in xpatz’b’al xk’ab’a’ li Qaawa’ re xk’ulb’al laj aK’ojob’anel Ch’oolej, li taak’utuq chiruheb’ chixjunil li k’a’aq re ru li aajel ru choq’ reheb’— Rik’in atijok junelik re naq moko te’ch’inanq ta xch’ool; ut a’ yaal jo’ neke’xb’aanu a’in, laa’in tinwanq rik’ineb’ toj reetal ajwi’ sa’ li roso’jik.
K’ehomaq reetal, a’in li rajom li Qaawa’ lee Dios cherix.
Chi jo’kan.
Amen.
Ut jo’kan wi’chik, chi yaal jo’ka’in naxye li Qaawa’, lin moos aj aOrson Hyde ut lin moos aj bSamuel H. Smith che’xchapaq lix b’e sa’eb’ li ch’och’ sa’ releb’aal li saq’e, ut che’xch’olob’ li k’a’aq re ru keb’intaqla wi’; ut a’ yaal jo’ tiikeb’ chi paab’ank, ilomaq, laa’in tinwanq crik’ineb’ toj reetal ajwi’ sa’ li roso’jik.
Ut jo’kan wi’chik, chi yaal ninye re lin moos aj Lyman Johnson, ut re lin moos aj aOrson Pratt, eb’ a’an te’xchap ajwi’ lix b’eheb’ sa’eb’ li ch’och’ sa’ releb’aal li saq’e; ut k’ehomaq reetal, ut ilomaq, laa’in wankin rik’ineb’, toj sa’ ajwi’ li roso’jik.
Ut jo’kan wi’chik, ninye re lin moos aj Asa Dodds, ut re lin moos aj Calves Wilson, naq te’xchap ajwi’ lix b’eheb’ sa’eb’ li ch’och’ sa’ rokeb’aal li saq’e, ut te’xch’olob’ lin evangelio, jo’ chanru ajwi’ li keb’intaqla wi’.
Ut ani tiik chi paab’ank taanumtaaq sa’ xb’een chixjunil li k’a’aq re ru, ut ataawaklesimanq sa’ roso’jik li kutan.
Ut jo’kan wi’chik, ninye re lin moos aj Major N. Ashley, ut lin moos aj Burr Riggs, che’xchapaq ajwi’ lix b’e sa’ li ch’och’ sa’ xtz’e li saq’e.
Relik chi yaal, che’xchapaq lix b’e chixjunileb’ a’an, jo’ li keb’intaqla wi’, ut che’xik sa’ li junjunq chi ochoch, ut sa’ li junjunq chi k’aleb’aal, ut sa’ li junjunq chi tenamit.
Ut yalaq ochoch tex’ok wi’, ut nekexxk’uleb’, kanab’omaq lee rosob’tesihom sa’ xb’een li ochoch a’an.
Ut yalaq ochoch tex’ok wi’, ut ink’a’ nekexxk’uleb’, tex’elq chaq chi seeb’ sa’ li ochoch a’an, ut ateechiq’chiq’i chaq xpoqsil lee roq choq’ xk’utb’al xyaalal chirixeb’.
Ut texnujob’resiiq rik’in asahil ch’oolejil ut xsahil eeraam; ut nawomaq a’in, naq sa’ xkutankil li raqb’a-aatin laa’ex texwanq choq’ aj braqol aatin chirix li ochoch a’an, ut teeteneb’ tojb’a-maak sa’ xb’eeneb’; Ut ka’ch’inaq wi’chik xrahileb’ li maak’a’eb’ xnawom chirix li Dios sa’ xkutankil li raqb’a-aatin, chiru li ochoch a’an; jo’kan ut, ab’ak’omaq lee yiitoq ut tiikaqex chi paab’ank, ut laa’ex texnumtaaq sa’ xb’een chixjunil li k’a’aq re ru, ut texwaklesiiq sa’ roso’jik li kutan.
Chi jo’kan.
Amen.
Ut jo’kan wi’chik, jo’ka’in naxye li Qaawa’ eere, ex xb’eenil re lin iglees, li kexk’ehok re lee k’ab’a’ re taaruuq teenaw li rajom xch’ool cherix— K’ehomaq reetal, ninye eere, naq li teneb’anb’il sa’ xb’een li iglees, a’an tenq’ank sa’ xk’eeb’al li nak’anjelak reheb’ lix junkab’aleb’ a’an, ut jo’kan ajwi’ xk’eeb’al li nak’anjelak reheb’ lix junkab’aleb’ li ani b’oqb’ileb’ ut li tento naq te’taqlamanq sa’ li ruchich’och’ re xch’olob’ankil li evangelio chiru li ruchich’och’.
Jo’kan ut, laa’in, li Qaawa’, nink’e eere li taqlahom a’in, naq teetaw li na’ajej choq’ reheb’ lee junkab’al, a’ yaal jo’ wankeb’ xch’ool lee komon chixteeb’al lix ch’ooleb’.
Ut chixjunileb’ li ani neke’ru chixtawb’al li na’ajej choq’ reheb’ lix junkab’aleb’, ut li k’a’ru nak’anjelak reheb’ chi k’eeb’il xb’aan li iglees, me’xb’ay rib’ chi xik sa’ li ruchich’och’, ma sa’ releb’aal li saq’e malaj sa’ rokeb’aal, malaj sa’ xnim li saq’e, malaj sa’ xtz’e.
Che’tz’aamanq ut te’k’uluq, che’toch’oq ut taateemanq chiruheb’, ut taak’ehe’q chi nawmank chalen chaq taqe’q, xb’aan ajwi’ laj aK’ojob’anel Ch’oolej, toj b’ar te’xik.
Ut jo’kan wi’chik, chi yaal ninye eere, naq li junjunq chi winq li teneb’anb’il achixk’eeb’al li nak’anjelak re tz’aqal lix bjunkab’al, chixk’ehaq, ut maamin taasachq lix koroon chiru; ut chik’anjelaq sa’ li iglees.
Chiwanq li junjunq chi winq chi ayalb’ilaq xq’e sa’ chixjunil li k’a’aq re ru.
Ut blaj q’em maak’a’aq xna’aj sa’ li iglees, ka’ajwi’ wi tixjal xk’a’uxl ut tixtuqub’ li b’e wan wi’.
Jo’kan ut, lin moos aj Simeon Carter ut lin moos aj Emer Harris che’junajimanq sa’ li k’anjel; Ut jo’kan ajwi’ lin moos aj Ezra Thayre ut lin moos aj aThomas B. Marsh; Jo’kan ajwi’ lin moos aj Hyrum Smith ut lin moos aj Reynolds Cahoon; Ut jo’kan ajwi’ lin moos aj Daniel Stanton ut lin moos aj Seymour Brunson; Ut jo’kan ajwi’ lin moos aj Sylvester Smith ut lin moos aj Gideon Carter; Ut jo’kan ajwi’ lin moos aj Ruggles Eames ut lin moos aj Stephen Burnett; Ut jo’kan ajwi’ lin moos aj Micah B. Welton ut jo’kan ajwi’ lin moos aj Eden Smith.
Chi jo’kan.
Amen.
 aChex’ab’inq, ex choxa, ut k’e aaxik, at ruchich’och’, ut chisaho’q eech’ool ex li wankex chi sa’, xb’aan naq li Qaawa’ a’an li bDios, ut cmaak’a’ chik junaq dKolonel chiru a’an.
aNim xchaab’ilal lix na’leb’, bsachb’a-ch’oolej lix b’e, ut lix najtil lix b’aanuhom maajun taaruuq chixtawb’al xyaalal.
Li arajom moko na’oso’ ta, chi moko wan anihaq li naru chi ramok re li ruq’.
A’an ajuntaq’eet chalen chaq junelik q’e kutan toj junelik q’e kutan chik, ut maajo’q’e bna’oso’ xchihab’.
Xb’aan naq jo’ka’in naxye li Qaawa’—Laa’in, li Qaawa’, aaj uxtaanin ut aj usilanelin reheb’ li bneke’xuwank wu, ut nasaho’ inch’ool chixnimankil ruheb’ li ani cneke’k’anjelak chiwu sa’ tiikilal ut sa’ li yaal toj sa’ roso’jik.
Nimaq ru lix q’ajkamunkileb’ ut chi junelik taawanq lix aloq’aleb’.
Ut chiruheb’ a’an atink’utb’esi chixjunil li bmuqmuukil na’leb’; relik chi yaal, chixjunil li tz’apb’il ru muqmuukil na’leb’ re lin awa’b’ejihom chalen chaq najter kutan, ut chiruheb’ li q’e kutan chalel, ut tink’e chixnaweb’ li chaab’il ajom li na’alan sa’ inch’ool chirix chixjunil li k’a’aq re ru re lin awa’b’ejihom.
Relik chi yaal, a’ li sachb’a-ch’oolej re junelik q’e kutan te’xnaw, ut li k’a’aq re ru chalel tink’utb’esi chiruheb’, a’ li k’a’aq re ru re k’iila tasal tenamit.
Ut nimaq ru lix ana’leb’eb’, ut lix btawomeb’ ru toj sa’ choxa taawulaq; ut chiruheb’ a’an ctaa’oso’q xna’leb’eb’ li ninqeb’ xna’leb’, ut lix tawomeb’ ru li seeb’eb’ chi na’leb’ank maak’a’ taa’ok wi’.
Xb’aan naq rik’in lin aMusiq’ bteb’inkutanob’resi, ut rik’in lin cwankilal tink’e chi nawmank chiruheb’ li muqmuukil na’leb’ re li rajom inch’ool—relik chi yaal, li k’a’aq re ru ajwi’ a’an li dmoko ilb’il ta xb’aan xnaq’ uhej, chi moko ab’inb’il xb’aan xikej, chi moko okenaq sa’ xch’ool li winq.
Laa’o, aj Jose Smith, alalb’ej, ut aj Sidney Rigdon, naq koowan asa’ li Musiq’ej sa’ li waqlaju xb’e li po Febrero, sa’ jun mil ut waqxaqib’ cient rik’in kab’laju xka’k’aal xchihab’il li Qaawa’— Xb’aan lix wankil li aMusiq’ej bkiteeman xnaq’ qu ut kikutanob’resiik li qanawom, re kooru chirilb’al ut chixtawb’al ru li k’a’aq re ru re li Dios— A’ li k’a’aq re ru li kiwan chalen chaq sa’ xtiklajik rub’elaj naq kiwan li ruchich’och’, li k’ojob’anb’il chaq xb’aan li Yuwa’b’ej, rik’in li Ralal Junaj Chirib’il, li kiwan chire xch’ool li Yuwa’b’ej chalen ajwi’ chaq sa’ axtiklajik; A’an li naqach’olob’ wi’ xyaalal, ut li yaal naqach’olob’ a’an xtz’aqalil lix evangelio li Jesukristo, a’an li K’ajolb’ej, li kiqil ut li akoo’aatinak rik’in sa’ li choxahil bmatk’.
Xb’aan naq chiru naq yooko chaq chixb’aanunkil li k’anjel re ajaltesink ru aatin, li kixxaqab’ chaq li Qaawa’ choq’ qe, koowulak sa’ li xb’ele xka’k’aal raqal li ro’ xch’ool laj Jwan, li kik’eeman qe chi jo’ka’in— Li na’aatinak chirix lix waklijikeb’ li kamenaq chi yo’yo, chirixeb’ li ate’ab’inq re lix yaab’ xkux li bRalal li Winq: Ut te’elq chaq, eb’ li ke’b’aanunk re li aus, sa’ bxwaklijikeb’ chi yo’yo li ctiikeb’, ut eb’ li ke’b’aanunk re li ink’a’ us, sa’ xwaklijikeb’ chi yo’yo li moko tiikeb’ ta.
Anajwan a’in kixk’e xsachik qach’ool, xb’aan naq k’eeb’il qe xb’aan li Musiq’ej.
Ut naq yooko chi ak’oxlak chirix li k’a’aq re ru a’in, li Qaawa’ kixch’e’ rilob’aal li qanawom, ut kiteeli, ut lix loq’al li Qaawa’ kilemtz’un sa’ qasutam.
Ut kiqil lix aloq’al li K’ajolb’ej, sa’ bxnim uq’ li cYuwa’b’ej, ut kiqak’ul xkomon lix tz’aqalil ru; Ut ke’qil li santil aanjel, ut eb’ li bsantob’resinb’ileb’ chiru lix k’ojarib’aal, li wankeb’ chixloq’oninkil li Dios, ut li Karneer, li cneke’loq’onink re chi junelik q’e kutan.
Ut anajwan, chirix li k’iila ch’olob’ank xyaalal li k’eeb’il chaq chirix a’an, a’in li ach’olob’ank xyaalal, xraqikeb’ chixjunil, li naqak’e chirix: Naq byo’yo!
Xb’aan naq akiqil, sa’ ajwi’ lix nim uq’ li bDios; ut kiqab’i lix yaab’ kuxej chixch’olob’ankil xyaalal naq a’an li cJunaj Yo’lajenaq chiru li Yuwa’b’ej— Naq xb’aan aa’an, ut rik’in a’an, ut sa’ xk’ab’a’ a’an, bneke’yiib’aman ut ke’yiib’aman chaq li ruchich’och’, ut li ani wankeb’ chi sa’ yo’lajenaqeb’ choq’ calalb’ej ut rab’inb’ej chiru li Dios.
Ut a’in ajwi’ kiqil, ut naqach’olob’ xyaalal, naq jun lix aanjel li Dios, li kiwan chaq chi k’eeb’il xwankil chiru li Dios, li kixpo’resi xch’ool chiru li K’ajolb’ej Junaj Chirib’il li raaro xb’aan li Yuwa’b’ej ut li kiwan chire xch’ool li yuwa’b’ej, kitz’eqman taq’a chiru chaq li Yuwa’b’ej ut li K’ajolb’ej, Ut Sachenaq kiyeeman re, xb’aan naq eb’ li choxa ke’yaab’ak chirix—a’an chaq laj aLucifer, jun alalb’ej re li saqew.
Ut kiqak’e reetal, ut ilomaq, at’anenaq a’an!
t’anenaq, jun alalb’ej re li saqew!
Ut naq toj koowan sa’ li Musiq’ej, li Qaawa’ kixtaqla qe naq taqatz’iib’a li k’utb’esinb’il matk’; xb’aan naq kiqil laj Satanas, li najter aj ak’anti’ a’an, a’ ajwi’ blaj tza, li ckixpo’resi xch’ool chiru li Dios, ut kixsik’ xchapb’al lix awa’b’ejihom li qaDios ut lix Kristo— Jo’kan ut, naxb’aanu li apleetik rik’ineb’ laj santil paab’anel re li Dios, ut naxsutiheb’ rix.
Ut kiqil jun k’utb’esinb’il matk’ re li rahilal neke’xk’ul li ani kixb’aanu wi’ li pleetik ut kinumta sa’ xb’eeneb’, xb’aan naq jo’ka’in kichal lix yaab’ xkux li Qaawa’ qik’in: Jo’ka’in naxye li Qaawa’ chirix chixjunileb’ li neke’nawok re lin wankilal, ut k’eeb’ileb’ chi tz’aqonk rik’in, ut ke’xkanab’ rib’ xb’aan lix wankilal laj tza chi aq’axe’k ru, ut chixtz’eqtaanankil li yaal ut chixyalb’al ru rik’in lin wankilal— A’aneb’ a’an li wankeb’ choq’ aalalb’ej re li bsachk, li kinye wi’ chirixeb’ naq q’axal us raj choq’ reheb’ naq ink’a’ raj ke’yo’la; Xb’aan naq a’aneb’ k’uleb’aal re li josq’il, xk’ulumaqeb’ xnumsinkil lix josq’il li Dios, rochb’een laj tza ut eb’ lix anjel sa’ li junelik q’e kutan; Chirixeb’ li kinye wi’ naq maak’a’ axkuyb’al lix maakeb’ sa’ li ruchich’och’ a’in chi moko sa’ li ruchich’och’ toj chalel— Rik’in naq ake’xtz’eqtaana xyaalal li Loq’laj Musiq’ej chirix xk’ulb’al, ut ke’xtz’eqtaana xyaalal li K’ajolb’ej Junaj Chirib’il chiru li Yuwa’b’ej, ut bke’xke’ chiru krus choq’ reheb’ xjunes, ut ke’xk’e sa’ jun xutaanal chi k’utk’u.
A’ineb’ li te’xik sa’ li apalaw re xam ut chuhil pek, rochb’een laj tza ut eb’ lix anjel— Ut ka’ajwi’ sa’ xb’eeneb’ a’an taawanq xwankil li xkab’ akamk; Relik chi yaal, ka’ajeb’ wi’ aa’an ink’a’ te’toje’q rix sa’ li kutan k’oxlanb’il xb’aan li Qaawa’, chirix xnumsinkil xrahil lix josq’il.
Xb’aan naq chixjunil li jun ch’ol chik ate’k’ame’q chaq xb’aan lix bwaklijikeb’ li kamenaq chi yo’yo, xb’aan lix q’axom ru ut lix loq’al li cKarneer, li kikamsiik, li kiwan chire xch’ool li Yuwa’b’ej rub’elaj naq ke’yiib’aman li ruchich’och’.
Ut a’in li aevangelio, li sahil esilal, li kixch’olob’ wi’ xyaalal li xyaab’ kuxej chalen chaq sa’ choxa chiqu— Naq a’an kichal sa’ li ruchich’och’, a’ li Jesus, re ataak’ehe’q chiru krus choq’ re li ruchich’och’, ut re briiqankil lix maak li cruchich’och’, ut re dxsantob’resinkil li ruchich’och’, ut re exch’ajob’resinkil chiru chixjunil li maa’usilal; Re naq sa’ xk’ab’a’ a’an taaruuq ate’kole’q chixjunileb’ li kixk’e li Yuwa’b’ej rub’el xwankil ut kixyiib’ rik’in ruq’ ajwi’ a’an; Li naxnimob’resi xloq’al li Yuwa’b’ej, ut naxkol chixjunil lix yiib’ahom li ruq’, ka’ajeb’ wi’ li alalb’ej a’an re li sachk ink’a’, li neke’tz’eqtaanank xyaalal li K’ajolb’ej chirix naq li Yuwa’b’ej kixk’utb’esi a’an.
Jo’kan ut, naxkol chixjunil, ka’ajeb’ wi’ a’an ink’a’—eb’ a’an te’xik sa’ li atojb’a-maak li bjunelik taakanaaq, a’an li tojb’a-maak maak’a’ roso’jik, a’an li tojb’a-maak chi junelik, re awa’b’ejink rochb’een claj tza ut eb’ lix anjel sa’ li junelik q’e kutan, b’ar wi’ ink’a’ nakam lix dmotz’o’il, ut moko nachup ta li xam, a’an ajwi’ lix rahob’tesinkileb’— Ut li aroso’jik a’an, malaj lix na’aj, malaj li rahob’tesinb’ileb’ wi’, maajun winq nanawok re; Chi moko kik’utb’esiman, chi moko wan chi moko taawanq chi k’utb’esinb’il chiru li winq, ka’ajwi’ chiruheb’ li k’eeb’ileb’ chi tz’aqonk rik’in; A’b’anan laa’in, li Qaawa’, nink’ut sa’ k’utb’esinb’il matk’ chiru naab’al, a’b’an tikto nintz’ap wi’chik ru; Jo’kan naq li roso’jik, lix nimal ru, lix teram ut lix achamal, ut lix rahil a’an, moko neke’xtaw ta ru, chi moko ani junaq winq, ka’ajeb’ wi’ li bk’ojob’anb’ileb’ choq’ re li ctojb’a-maak a’in.
Ut kiqab’i lix yaab’ kuxej chixyeeb’al: Tz’iib’ahomaq li k’utb’esinb’il matk’, xb’aan naq ilomaq, a’in xraqik li k’utb’esinb’il matk’ chirix li rahilal te’xnumsi li moko useb’ ta.
Ut jo’kan wi’chik naqach’olob’ xyaalal—xb’aan naq koo’ilok ut koo’ab’ink, ut a’in li ayaal ch’olob’anb’il sa’ lix evangelio li Kristo chirixeb’ li te’elq chaq sa’ bxwaklijikeb’ chi yo’yo li tiikeb’— A’aneb’ a’an li ke’k’uluk re li yaal ch’olob’anb’il chirix li Jesus, ut ake’paab’ank re lix k’ab’a’ ut bke’kub’e xha’ jo’ cchanru lix muqlajik, chi dmuqb’ileb’ sa’ li ha’ sa’ lix k’ab’a’, ut a’in jo’ chanru li taqlahom li kixk’e— Re naq rik’in xpaab’ankileb’ li taqlahom taaruuq ate’ch’aje’q ut bte’ch’ajob’resiiq chirix chixjunil lix maakeb’, ut te’xk’ul li Loq’laj Musiq’ej rik’in xk’eeb’al li cruq’ li ani dk’ojob’anb’il ut tz’apb’il choq’ re li ewankilal a’in; Ut neke’q’axok-u rik’in paab’aal, ut aneke’k’ehe’ xtz’apb’aleb’ xb’aan li bLoq’laj Musiq’ej re li yeechi’ink, li naxhir li Yuwa’b’ej sa’ xb’eeneb’ chixjunil li tiikeb’ xna’leb’ ut tiikeb’ chi paab’ank.
A’aneb’ a’an li wankeb’ choq’ iglees re li aXb’een Yo’lajenaq.
A’aneb’ a’an li kixk’e wi’ li Yuwa’b’ej sa’ ruq’eb’ achixjunil li k’a’aq re ru— A’aneb’ a’an li wankeb’ choq’ aaj tij ut rey, li ke’k’uluk re xkomon lix tz’aqalil ru, ut xkomon lix loq’al; Ut aaj tijeb’ chiru li Q’axal Taqenaq Xwankil, jo’ chanru xk’anjelil laj Melkisedek, li kiwan jo’ chanru xk’anjelil laj bEnok, li kiwan jo’ chanru cxk’anjelil li K’ajolb’ej Junaj Chirib’il.
Jo’kan ut, jo’ tz’iib’anb’il, adioseb’ a’an, bralaleb’ ajwi’ li cDios— Jo’kan ut, reheb’ a’an achixjunil li k’a’aq re ru, ma li yu’am malaj li kamk, malaj li k’a’ru wan, malaj li k’a’ru chalel, chixjunil reheb’ a’an, ut a’aneb’ re li Kristo, ut li Kristo a’an re li Dios.
Ut eb’ a’an ate’numtaaq sa’ xb’een chixjunil li k’a’aq re ru.
Jo’kan ut, maajun winq achixnima xloq’al rik’in li winq; bchixnima b’an xloq’al rik’in li Dios, li ctaak’ehoq rub’el roq chixjunileb’ li xik’ neke’ilok re.
Eb’ a’in ate’wanq bchiru rilob’aal li Dios ut lix Kristo chi junelik q’e kutan.
A’aneb’ aa’in li tixk’ameb’ rochb’een, naq btaachalq sa’eb’ li choql re choxa, re cawa’b’ejink sa’ li ruchich’och’ sa’ xb’een lix tenamit.
A’aneb’ a’in li te’tz’aqonq sa’ li axb’een wakliik chi yo’yo.
A’aneb’ a’in li te’elq chaq sa’ lix awaklijikeb’ chi yo’yo li tiikeb’.
A’aneb’ a’in li wulajenaqeb’ sa’ li aTzuul bSion, ut sa’ lix tenamit li yo’yookil Dios, li choxahil na’ajej, li q’axal sant chiru chixjunil.
A’aneb’ a’in li wulajenaqeb’ sa’ jun teep chi anjel maak’a’ rajlankileb’, sa’ li jolomil ch’utlajik ut li iglees re laj aEnok, ut re li bXb’een Yo’lajenaq.
A’aneb’ a’in li atz’iib’anb’ileb’ xk’ab’a’ sa’ choxa, b’ar wi’ li Dios ut li Kristo wankeb’ choq’ aj braqol aatin sa’ xb’een chixjunil.
A’aneb’ a’in li winq atiikeb’ xna’leb’ li btz’aqob’resinb’ileb’ re ru sa’ xk’ab’a’ li Jesus, aj b’aanunel uuchil re li cak’ sumwank, li kik’anjelank re li dxtojb’al rix maak a’in li tz’aqal re ru, rik’in lix hoyonik tz’aqal lix ekik’el.
A’aneb’ a’in li achoxahil lix tib’eleb’, lix bloq’al wi’ a’an xloq’al li csaq’e, a’ lix loq’al li Dios, li taqenaq sa’ xb’een chixjunil, li tz’iib’anb’il wi’ naq lix loq’al li saq’e chiru li heelam chanchan ajwi’ xloq’al.
Ut jo’kan wi’chik, kiqil li aterrestil ruchich’och’, ut k’ehomaq reetal ut ilomaq, a’aneb’ a’in li ani terrestileb’, li jalan wi’ xloq’aleb’ rik’in xloq’al li iglees re li Xb’een Yo’lajenaq li ke’k’uluk re xtz’aqalil ru li Yuwa’b’ej, jo’ chanru ajwi’ naq lix loq’al li bpo jalan wi’ rik’in xloq’al li saq’e sa’ li heelam.
K’ehomaq reetal, a’aneb’ a’in li ke’kam chi amaak’a’ bchaq’rab’; Ut jo’kan ajwi’ eb’ lix amusiq’eb’ li winq tz’aptz’ookeb’ sa’ btz’alam, li kirula’ani li K’ajolb’ej, ut ckixjultika li devangelio chiruheb’, re taaraqmanq aatin chirixeb’ jo’ chanruheb’ li winq sa’ li tz’ejwalej; Li moko ke’k’uluk ta re li ayaal ch’olob’anb’il chirix li Jesus sa’ li tz’ejwalej, a’ut moqon ke’xk’ul.
A’aneb’ a’in li winq chaab’ileb’ xch’ool re li ruchich’och’, li ke’mutz’ob’resiik ru xb’aan xb’alaq’eb’ li winq.
A’aneb’ a’in li neke’k’uluk re xkomon lix loq’al, a’b’an lix tz’aqalil ru ink’a’ neke’xk’ul.
A’aneb’ a’in li neke’k’uluk re wank chiru li K’ajolb’ej, a’b’an lix tz’aqalil ru li Yuwa’b’ej ink’a’ neke’xk’ul.
Jo’kan ut, a’aneb’ li aterrestil tz’ejwalej, ut moko choxahil tz’ejwalej ta, ut jalaneb’ xloq’al jo’ chanru naq li po jalan wi’ rik’in li saq’e.
A’aneb’ a’in li moko akaweb’ ta xch’ool rik’in li yaal ch’olob’anb’il chirix li Jesus; jo’kan ut, moko neke’xk’ul ta li koroon sa’ xb’een li awa’b’ejihom re li qaDios.
Anajwan ut a’in xraqik li k’utb’esinb’il matk’ kiqil chirix li terrestil, li kixtaqla li Dios chiqatz’iib’a naq toj koowan sa’ li Musiq’ej.
Ut jo’kan wi’chik, kiqil lix loq’al li ateleestil, ut a’ loq’al a’an xloq’al li kub’enaq xwankil, jo’ chanru naq lix loq’aleb’ li chahim jalan wi’ rik’in lix loq’al li po sa’ li heelam.
A’aneb’ a’in li moko ke’k’uluk ta re lix evangelio li Kristo, chi moko li ayaal ch’olob’anb’il chirix li Jesus.
A’aneb’ a’in li moko neke’xtz’eqtaana ta xyaalal li Loq’laj Musiq’ej.
A’aneb’ a’in li tz’eqb’ileb’ taq’a sa’ axb’alb’a.
A’aneb’ a’in li ink’a’ te’toje’q rix chiru chaq alaj tza toj reetal lix braqikil wakliik chi yo’yo, toj reetal naq li Qaawa’, a’ li Kristo li cKarneer, akaq xchoy lix k’anjel.
A’aneb’ a’in li moko neke’k’uluk ta re lix tz’aqalil ru a’an sa’ li junelikil ruchich’och’; re b’an li Loq’laj Musiq’ej rik’in lix k’anjelahom li terrestil; Ut li terrestil rik’in lix ak’anjelahom li choxahil.
Ut jo’kan ajwi’ eb’ li teleestil neke’xk’ul rik’in lix k’anjelahomeb’ li anjel li xaqab’anb’ileb’ chi k’anjelak choq’ reheb’, malaj li xaqab’anb’ileb’ chi wank choq’ musiq’ej aj k’anjelanel choq’ reheb’; xb’aan naq a’anaqeb’ aj eechanihom re li kolb’a-ib’.
Ut chi jo’kan kiqil, sa’ li choxahil matk’, lix loq’al li teleestil, li naq’axok ru chixjunil li natawman ru; Ut maajun winq nanawok re, ka’ajwi’ li ani k’utb’il chiru xb’aan li Dios.
Ut chi jo’kan kiqil lix loq’al li terrestil, li naq’axok ru sa’ chixjunil li k’a’aq re ru lix loq’al li teleestil, sa’ ajwi’ loq’alil, ut wankilal, ut kawil metz’ew, ut awa’b’ejil.
Ut chi jo’kan kiqil lix loq’al li choxahil, li naq’axok sa’ chixjunil li k’a’aq re ru—b’ar wi’ li Dios, a’ li Yuwa’b’ej, na’awa’b’ejin sa’ xb’een lix k’ojarib’aal chi junelik q’e kutan; Chiru lix k’ojarib’aal wi’ chixjunil li k’a’aq re ru naxkub’si rib’ sa’ tuulanil aoxloq’ink, ut naxk’e xloq’al chi junelik q’e kutan.
Eb’ li neke’wan achiru, a’aneb’ li iglees re li bXb’een Yo’lajenaq; ut neke’ilok jo’ chanru naq ilb’ileb’, ut cneke’nawok jo’ chanru naq nawb’ileb’ ru, rik’in naq ak xk’ulumeb’ xkomon lix tz’aqalil ru ut xkomon li drusilal; Ut a’an naxk’eheb’ chi ajuntaq’eet sa’ wankilal, ut sa’ kawil metz’ew, ut sa’ awa’b’ejil.
Ut lix loq’al li choxahil jun wi’, jo’ chanru naq lix loq’al li asaq’e jun wi’.
Ut lix loq’al li terrestil jun wi’, jo’ chanru naq lix loq’al li po jun wi’.
Ut lix loq’al li teleestil jun wi’, jo’ chanru ajwi’ naq lix loq’aleb’ li chahim jun wi’; xb’aan naq jo’ chanru naq jun chahim jalan wi’ rik’in jalan chahim sa’ xloq’al, jo’kan ajwi’ li jun jalan wi’ xloq’al rik’in li jun chik sa’ li teleestil ruchich’och’; Xb’aan naq a’aneb’ a’in li wan re laj aPablo, ut re laj Apolo, ut re laj Sefas.
A’aneb’ a’in li neke’xye, wan naq re jun ut wan naq re junaq chik—wan re Kristo ut wan re Jwan, ut wan re Moises, ut wan re Eliyah, ut wan re Esaias, ut wan re Isaias, ut wan re Enok; A’b’an moko neke’xk’ul ta li evangelio, chi moko li yaal ch’olob’anb’il chirix li Jesus, chi moko eb’ li profeet, chi moko li asumwank li junelik nakana.
Ut sa’ xraqik chixjunil, a’aneb’ chixjunil a’in li ink’a’ te’ch’utub’amanq rik’ineb’ laj santil paab’anel, re ate’xoke’q chaq toj sa’ li biglees re li Xb’een Yo’lajenaq, ut te’k’ule’q sa’ li choql.
A’aneb’ aa’in li wankeb’ choq’ baj tik’ti’, ut aj tuul, ut caj muxul sumsu, ut aj ko’b’eet, ut yalaq ani narahok re ut nayoob’ank re li tik’ti’.
A’aneb’ a’in li neke’xnumsi lix ajosq’il li Dios sa’ li ruchich’och’.
A’aneb’ a’in li neke’xnumsi li aeeqajunk re li xam re junelik.
A’aneb’ a’in li neke’kutman taq’a sa’ axb’alb’a ut bneke’xnumsi lix josq’il li cNimajwal Dios, toj reetal lix dtz’aqalil ru li kutan, naq li Kristo akaq exk’e rub’el roq chixjunileb’ li xik’ neke’ilok re, ut akaq fxtz’aqob’resi ru lix k’anjel; Naq tixq’axtesi chaq li awa’b’ejihom, ut tixk’e re li Yuwa’b’ej chi maak’a’ xtz’ajnil, ut tixye: Laa’in kinq’axok-u ut akinyeq’i injunes li byatz’leb’aal uva, a’ li yatz’leb’aal uva re lix nimal xjosq’il li Nimajwal Dios.
Toja’ ut naq taak’ehe’q xkoroon rik’in lix loq’al choq’ koroon, re taak’ojlaaq sa’ xb’een li ak’ojarib’aal re lix wankilal, re taa’awa’b’ejinq chi junelik q’e kutan.
A’ut k’ehomaq reetal, ut ilomaq, kiqil lix loq’al ut li ani wankeb’ sa’ li teleestil ruchich’och’, naq maak’a’ rajlankileb’ jo’ li chahim sa’ xheelam li choxa, malaj jo’ li samahi’ chire li palaw; Ut kiqab’i lix yaab’ xkux li Qaawa’ chixyeeb’al: Chixjunileb’ a’in te’xb’as lix b’een raqeb’, ut li junjunq chi ru’uj aq’ej ataach’olob’anq chiru li ani k’ojk’o sa’ xb’een li k’ojarib’aal chi junelik q’e kutan; Xb’aan naq taaraqmanq aatin chirixeb’ jo’ chanru lix k’anjeleb’, ut li junjunq chi winq tixk’ul jo’ chanru axk’anjel a’an, tz’aqal li rawa’b’ejil, sa’eb’ li bochoch li kawresinb’ileb’; Ut te’wanq choq’ xmoos li Q’axal Taqenaq Xwankil; a’b’an ab’ar wan wi’ brochoch li Dios ut li Kristo ink’a’ te’ruuq chi chalk, chi maak’a’ roso’jikeb’ li ruchich’och’.
A’in xraqik li k’utb’esinb’il matk’ li kiqil, li kootaqlaak chixtz’iib’ankil naq toj wanko sa’ li Musiq’ej.
A’b’anan aninq ru ut sachol ch’oolej lix k’anjel li Qaawa’, ut eb’ li bmuqmuukil na’leb’ re lix awa’b’ejihom li kixk’ut chiqu, li neke’q’axok ru chixjunil li natawman ru, sa’ loq’alil, ut sa’ kawil metz’ew, ut sa’ awa’b’ejil; Li kixtaqla naq ink’a’ taqatz’iib’a naq toj wanko sa’ li Musiq’ej, ut aramro xb’aan li chaq’rab’ naq taa’aatinaq li winq chirix; Chi moko anaru li winq chixk’eeb’al chi nawmank, xb’aan naq ka’ajwi’ naru rilb’al ut bxtawb’al ru xb’aan lix wankil li Loq’laj Musiq’ej, li naxk’e li Dios sa’ xb’eeneb’ li neke’rahok re, ut neke’xsaqob’resi rib’ chiru; Reheb’ li naxk’e wi’ li chaab’ilal a’in re rilb’al ut xnawb’al xjuneseb’ rib’; Re naq rik’in lix wankil ut xk’utb’esihom li Musiq’ej, naq wankeb’ sa’ li tz’ejwalej, te’ruuq chixkuyb’al wank chiru a’an sa’ li ruchich’och’ re loq’alil.
Ut re li Dios ut li Karneer chiwanq taxaq li loq’alil, li nimank-u, ut li awa’b’ejil chi junelik q’e kutan.
Amen.
 Li Qaawa’ kiraatina laj Jose Smith, alalb’ej, ut kixye: Chex’ab’inq chiwu, chan li Qaawa’ lee Dios, ex li k’ojob’anb’ilex sa’ li ataqenaqil tijonelil re lin iglees, li kech’utub’ eerib’; Ut cherab’i li ana’leb’ k’eeb’il xb’aan li ani bkik’ojob’ank eere chalen chaq taqe’q, li tixye sa’ lee xik li aatin re chaab’il na’leb’, re naq taawanq li kolb’a-ib’ choq’ eere sa’ li k’a’ru kek’ojob’ chiwu, chan li Qaawa’ Dios.
Xb’aan naq chi yaal ninye eere, ak xchal xq’ehil, ut taanach’oq chaq; ut k’ehomaq reetal, ut ilomaq, tento taa’uxq naq taawanq axk’uub’ankil lin tenamit, sa’ xtusub’ankil ut xxaqab’ankil li taa’uxmanq sa’ li bk’uuleb’aal kab’l choq’ reheb’ li cneb’a’ re lin tenamit, sa’ li na’ajej a’in jo’ ajwi’ sa’ li ch’och’ dSion— Choq’ jun xaqab’ahom ut k’anjelil choq’ re lin iglees li ink’a’ taa’oso’q ut junelik taakanaaq, re xwaklesinkil li na’leb’, li k’ulub’anb’il eeb’aan, choq’ re lix kolb’aleb’ li winq, ut choq’ re lix loq’al lee Yuwa’ li wan sa’ choxa; Re taaruuq texwanq chi ajuntaq’eet sa’ xb’ak’leb’ li choxahil k’a’aq re ru, relik chi yaal, ut jo’kan ajwi’ li ruchich’och’il k’a’aq re ru, re xk’ulb’al li choxahil k’a’aq re ru.
Xb’aan naq wi ink’a’ juntaq’eetex sa’ li ruchich’och’il k’a’aq re ru, ink’a’ naru texwanq chi juntaq’eet sa’ xtawb’al li choxahil k’a’aq re ru; Xb’aan naq wi nekeraj naq tink’e eere jun na’ajej sa’ li achoxahil ruchich’och’, tento bteekawresi eerib’ rik’in cxb’aanunkil li k’a’aq re ru kexintaqla wi’ ut kexinteneb’ wi’.
Ut anajwan, chi yaal jo’ka’in naxye li Qaawa’, aajel ru naq chixjunil li k’a’aq re ru b’aanunb’ilaq choq’ re lin aloq’al, eeb’aan laa’ex li junajinb’ilex sa’ li bk’anjelil a’in; Malaj, sa’ jalan chik aatin, lin moos aj Newel K. Whitney ut lin moos aj Jose Smith, alalb’ej, ut lin moos aj Sidney Rigdon che’k’ojlaaq sa’ ch’utam rik’ineb’ laj santil paab’anel li wankeb’ Sion; Wi ut ink’a’ jo’kan, laj aSatanas naxsik’ xjalb’ehinkil xch’ooleb’ rik’in li yaal, re naq te’mutz’o’q ut ink’a’ te’xtaw ru li k’a’aq re ru kawresinb’il choq’ reheb’.
Jo’kan ut, jun taqlahom nink’e eere, naq teekawresi eerib’ ut teek’uub’ eerib’ rik’in jun b’ak’leb’ malaj asumwank li junelik taakanaaq, li ink’a’ naru xq’etb’al.
Ut ani naq’etok re, taasachq li ropiis ut lix wanjik sa’ li iglees, ut a’an taaq’axtesimanq chiru lix achiq’lehom laj Satanas toj sa’ xkutankil li tojb’al-ix.
K’ehomaq reetal, a’in li kawresink li nekexinkawresi wi’, ut li k’ojob’ank, ut li k’utb’il na’leb’ li nink’e eere, li nekexru wi’ chixtz’aqob’resinkil ru li taqlahom li kink’e eere; Re naq xb’aan inchaab’ilal chi osob’tesink, us ta wanq arahilal li taakub’eeq sa’ eeb’een, naq li iglees taawanq chi jachjo ru sa’ xb’een chixjunil chik li yo’ob’tesinb’il rub’el li choxahil ruchich’och’; Re naq taaruuq textaqe’q toj rik’in li akoroon kawresinb’il choq’ eere, ut texk’ehe’q choq’ aj btaqlanel sa’ xb’eeneb’ k’iila awa’b’ejihom, chan li Qaawa’ Dios, li Santil Dios re Sion, li kik’ehok re lix k’ojob’ankil cAdan-ondi-Ahman; Li kixaqab’ank re laj aMiguel choq’ awa’b’ej eere, ut kixk’e chi xaqxo li roq, ut kixk’ojob’ chi taqenaq, ut kixk’e re a’an lix laawil li kolb’a-ib’ chi k’eeb’il xna’leb’ ut b’eresinb’il xb’aan li Santil Dios, li wan chi maak’a’ xtiklajik lix kutan chi moko roso’jik lix yu’am.
Chi yaal, chi yaal, ninye eere, laa’ex kok’alex, ut toj maji’ xetaw ru chanru xnimal li osob’tesink li wan sa’ ruq’ li Yuwa’b’ej ut kixkawresi a’an choq’ eere; Ut ink’a’ nekexru achixkuyb’al chixjunil li k’a’aq re ru anajwan; a’b’anan, chiwanq xsahil eech’ool, xb’aan naq laa’in btink’am eeb’e cheru.
Eere laa’ex li awa’b’ejihom, ut eere li osob’tesiik li wan chi sa’, ut eere li b’ihomal re cjunelik q’e kutan.
Ut ani nak’uluk re chixjunil li k’a’aq re ru rik’in ab’antioxink taak’ehe’q xnimal xloq’al, ut li k’a’aq re ru re li ruchich’och’ a’in taatiqmanq re, toj bjun cient sutaq, relik chi yaal, tixq’ax ajwi’ a’an.
Jo’kan ut, b’aanuhomaq li k’a’aq re ru kexintaqla wi’, chan laj Tojol eerix, a’ li K’ajolb’ej aAhman, li nakawresink re chixjunil li k’a’aq re ru rub’elaj naq btexxk’am; Xb’aan naq laa’ex li aiglees re li Xb’een Yo’lajenaq, ut a’an btexxk’am taqe’q sa’ jun choql, ut tixjek’i xjachal xjachal li junjunq chi winq.
Ut ani li amertoom tiik ut bchaab’il xna’leb’, taareechani cchixjunil li k’a’aq re ru.
Amen.
 Chi yaal ninye aawe, naq a’an rajom inch’ool naq lin moos aj Jared Carter taaxik wi’chik sa’eb’ li ch’och’ sa’ releb’aal li saq’e, sa’ li junjunq chi na’ajej, ut sa’ li junjunq chi tenamit, sa’ xwankilal li ak’ojob’ank li xk’ojob’aak wi’, re xch’olob’ankil li sahil esilal re nimla sahil ch’oolejil, a’ li evangelio li junelik nakana.
Ut tintaqla sa’ xb’een a’an laj aK’ojob’anel Ch’oolej, li tixk’ut li yaal chiru, ut li b’e b’ar taaxik wi’; Ut a’ yaal jo’ naq tiik chi paab’ank, laa’in tink’e wi’chik q’olom choq’ xkoroon.
Jo’kan ut, chisaho’q aach’ool, at inmoos Jared Carter, ut amatxuwak, chan laa Qaawa’, a’an ajwi’ li Jesukristo.
Amen.
 At aOliver Cowdery, chi yaal, chi yaal, ninye aawe, naq jo’ ch’olch’o naq yo’yo li Qaawa’, a’an laa Dios ut laj Tojol aawix, jo’kan ajwi’ ch’olch’o naq taak’ul baanawom chirix yalaq k’a’aq re ru ctaapatz’ rik’in paab’aal, chi maak’a’ xb’alaq’il aach’ool, rik’in xpaab’ankil naq taak’ul aanawom chirix li najter desil li tz’iib’anb’il, a’an re mayer kutan, li wan wi’ li jar raqal a’an re lin loq’laj hu li yeeb’il wi’ resil xb’aan lix ek’utb’esihom lin Musiq’.
Relik chi yaal, k’e reetal, atinye aawe sa’ laa k’a’uxl ut sa’ laa bch’ool, rik’in li cSantil Musiq’ej, li taachalq sa’ aab’een ut taawanq sa’ aach’ool.
Anajwan, k’e reetal, a’in li musiq’ej re k’utb’esink; k’e reetal, a’in li musiq’ej li ke’k’ame’ wi’ li ralal xk’ajol laj Israel xb’aan laj Moises sa’ xyi li aKaqi Palaw chiru chaqi b’e.
Jo’kan ut, a’in laa maatan; chatk’anjelaq rik’in, ut osob’tesinb’ilat, xb’aan naq tatxkol chaq sa’ ruq’eb’ li xik’ neke’ilok aawe, naq wi ta ink’a’ jo’kan, tate’xkamsi raj ut te’xk’am raj laa waam sa’ li sache’k.
Aay, chijultiko’q aawe li aaatin a’in, ut chapaab’eb’ lin taqlahom.
Chijultiko’q aawe, a’in laa maatan.
Anajwan moko ka’aj ta wi’ a’in laa maatan, xb’aan naq wan aawik’in jun chik maatan, a’an li maatan re laj Aaron; k’e reetal, a’an ak xye k’iila k’a’aq re ru aawe; K’e reetal, maajun chik wankilal wan, ka’ajwi’ lix wankil li Dios, li naru chixk’eeb’al li maatan a’in re laj Aaron chi wank aawik’in.
Jo’kan ut, miwiib’an aach’ool, xb’aan naq a’an xmaatan li Dios; ut laa’at taachap sa’ laa wuq’, ut taab’aanu sachb’a-ch’oolejil k’anjel; ut maajun wankilal taaruuq chi isink chaq re sa’ laa wuq’, xb’aan naq a’an lix k’anjel li Dios.
Ut chi jo’kan, yalaq k’a’ru taatz’aama naq tinye aawe rik’in li k’anjeleb’aal a’an, a’an tink’e aawe, ut taawanq aanawom chirix.
Chijultiko’q aawe naq chi maak’a’ aaapaab’aal, maak’a’ nakatru chixb’aanunkil; jo’kan ut, chatpatz’oq rik’in paab’aal.
Maab’atz’unle li k’a’aq re ru a’in; bmaatz’aama li k’a’ru ink’a’ raj tento taatz’aama.
Chatpatz’oq re taaruuq taanaw lix muqmuukil na’leb’ li Dios, ut re tatruuq chi ajaltesink ru aatin ut chixk’ulb’al aanawom rik’ineb’ li najter tz’iib’anb’il esil a’an li muqb’ileb’ chaq, li loq’eb’; ut jo’ chanru laa paab’aal taab’aanumanq aawe.
K’e reetal, laa’inin li kiyehok re; ut laa’in li ki’aatinank aawe chalen chaq sa’ xtiklajik.
Amen.
 Chi yaal, jo’ka’in naxye li Qaawa’ aawe, at inmoos Stephen Burnett: Ayu, ayu sa’ li ruchich’och’ ut ajultika li evangelio chiru li junjunq chi yo’ob’tesihom li nachal b’ar na’ab’iman wi’ xyaab’ aakux.
Ut a’ yaal jo’ nakawaj jun aawochb’een, tink’e aawe inmoos aj Eden Smith.
Jo’kan ut, ayuqex ut jultikahomaq lin evangelio, ma sa’ xnim li saq’e malaj sa’ xtz’e, ma sa’ releb’aal li saq’e malaj sa’ rokeb’aal, maak’a’ na’ajman wi’, xb’aan naq ink’a’ naru nekexsach.
Jo’kan ut, ch’olob’omaq li k’a’aq re ru li eerab’ihom, ut nekepaab’ chi yaal, ut anekenaw naq yaal.
K’ehomaq reetal, a’in rajom xch’ool a’an li akib’oqok eere, laj Tojol eerix, a’an ajwi’ li Jesukristo.
Amen.
 Chi yaal, chi yaal, ninye eere, ex inmoos, naq a’ yaal jo’ axekuy eemaak cherib’il eerib’, chi jo’kan laa’in, li Qaawa’ ninkuy eemaak laa’ex.
A’b’anan wankeb’ sa’ eeyanq li xe’maakob’ chi numtajenaq; relik chi yaal, achejunilex ajwi’ xexmaakob’; a’b’an chi yaal ninye eere, cheril eerib’ chalen anajwan, ut meekanab’ eerib’ chi maakob’, maare anchal taat’ane’q rahil raqb’a-aatin sa’ xb’een eejolom.
Xb’aan naq rik’in li ani ak’eeb’il naab’al re, naab’al li bteneb’anb’il; ut ani cnamaakob’ chiru xnimal li dsaqen, xnimal li tojb’a-maak taak’ehe’q sa’ xb’een.
Nekepatz’ ink’ab’a’ re xk’ulb’al li ak’utb’esinb’il na’leb’, ut a’an nink’e eere, ut a’ yaal jo’ ink’a’ nekepaab’ lin yehom, li nink’e eere, aj q’etol aatin nekexkana; ut li btiik ruhil q’ajkamunk ut li raqb’a-aatin, a’an li tojb’a-maak li nak’eeman xb’aan lin chaq’rab’.
Jo’kan ut, li k’a’ru ninye re li jun ninye re chixjunil: aChexyo’leq, xb’aan naq laj bxik’ ilonel naxhel xnimal lix awa’b’ejil, ut li cq’ojyin na’awa’b’ejin; Ut lix josq’il li Dios naloch chirixeb’ li wankeb’ sa’ li ruchich’och’, ut maajun nab’aanunk re li us, xb’aan naq chixjunileb’ xe’el chaq sa’ li ab’e.
Ut anajwan, chi yaal ninye eere, laa’in, li Qaawa’, maajun amaak tink’e sa’ eeb’een; chapomaq eeb’e ut mexmaakob’ chik; a’b’anan re li aamej a’an li namaakob’ te’sutq’iiq wi’chik li bmaak re junxil, chan li Qaawa’ lee Dios.
Ut jo’kan wi’chik, ninye eere, nink’e eere jun aak’ taqlahom, re taaruuq teetaw ru li rajom inch’ool cherix; Malaj, sa’ jalan chik aatin, nink’e eere lee b’eresinkil, chan ru atexb’eeq chiwu, re taasutq’isimanq eere choq’ eekolb’al.
Laa’in, li Qaawa’, wankin chi ateneb’anb’il naq nekeb’aanu li k’a’ru ninye; a’b’an naq ink’a’ nekeb’aanu li k’a’ru ninye, maajun yeechi’ihom nekek’ul.
Jo’kan ut, chi yaal ninye eere, naq aajel ru choq’ reheb’ lin moos aj Edward Partridge ut aj Newel K. Whitney, laj A. Sidney Gilbert ut laj Sidney Rigdon, ut lin moos aj Jose Smith, ut aj John Whitmer ut aj Oliver Cowdery, ut aj W. W. Phelps ut aj Martin Harris, naq te’wanq chi b’ak’b’ookeb’ achirib’ileb’ rib’ rik’in jun b’ak’leb’ ut jun sumwank li ink’a’ naru chi q’etmank rik’in q’etok aatin, ka’ajwi’ naq taachalq li raqb’a-aatin sa’ junpaat chirix, sa’ lee jar mertoomil— Re xb’eresinkil li taa’uxmanq rik’ineb’ li neb’a’, ut chixjunil li k’a’aq re ru chirix li obispil sa’ li ch’och’ Sion jo’ ajwi’ sa’ li ch’och’ Kirtland; Xb’aan naq laa’in xinwosob’tesi li ch’och’ Kirtland sa’ li kutan k’oxlanb’il inb’aan choq’ re lix chaab’ilaleb’ laj santil paab’anel re li Q’axal Taqenaq Xwankil, ut choq’ jun aroqechal Sion.
Xb’aan naq Sion tento taatamq sa’ xchaq’al ru, ut sa’ santilal; tento taanimob’resimanq ru lix nub’aal; tento te’k’ehe’q xkawub’ li roqechal; relik chi yaal, ninye chi yaal eere, aSion tento taawakliiq ut tixk’e chirix lix bchaq’al ru aq’.
Jo’kan ut, nink’e eere li taqlahom a’in, naq teeb’ak’ eerib’ rik’in li sumwank a’in, ut taab’aanumanq jo’ chanru lix chaq’rab’ li Qaawa’.
K’ehomaq reetal, wahi’ ajwi’ xchaab’ilal inna’leb’ choq’ re lee chaab’ilal.
Ut laa’ex tento texwanq chi ajuntaq’eet, malaj sa’ jalan chik aatin, tento naq juntaq’eetaq eewankil chixk’ulb’al li eechej, re taaruuq xtuqub’ankil li k’a’ru re lee mertoomil, li junjunq chi winq jo’ chanru li ajb’il xb’aan ut li nak’anjelak re, a’ yaal jo’ naq tiik li ajb’il xb’aan— Ut chixjunil a’in choq’ re lix chaab’ilal lix iglees li yo’yookil Dios, re naq li junjunq chi winq naru chixchaab’ilob’resinkil li amaatan k’eeb’il re, re naq li junjunq chi winq naru chixk’ulb’al chik xkomon li maatan, relik chi yaal, toj jun cient sut chik xkomon a’an, re taak’ehe’q sa’ lix bk’uuleb’aal kab’l li Qaawa’, re taa’ok choq’ reechanihom chixjunil li iglees sa’ komonil— Li junjunq chi winq yooq chixsik’b’al xchaab’ilal li ras riitz’in, ut chixb’aanunkil chixjunil li k’a’aq re ru chi ajunaj ru lix sa’ li ru sa’ lix loq’al li Dios.
Li ak’anjelil a’in kinxaqab’ re naq taawanq choq’ jun k’anjelil li junelik taakanaaq choq’ eere, ut choq’ reheb’ li te’wanq moqon sa’ lee na’aj, a’ yaal jo’ ink’a’ nekexmaakob’.
Ut li aamej li namaakob’ chiru li sumwank a’in, ut naxkawob’resi li raam chirix, taab’aanumanq re jo’ chanru li chaq’rab’ re lin iglees, ut taaq’axtesimanq chiru lix achiq’lehom laj Satanas toj sa’ xkutankil li tojb’al-ix.
Ut anajwan, chi yaal ninye eere, ut a’in xchaab’ilal li na’leb’, tawomaq ani te’xk’am rib’ sa’ chaab’ilal eerik’in, rik’in li tumin li maak’a’ xtiikilal, ut eb’ a’an ink’a’ texxsacheb’.
Kanab’omaq wik’in laa’in li raqok aatin, xb’aan naq we laa’in, ut laa’in atinq’ajkamunq.
Li tuqtuukilal chiwanq eerik’in; li wosob’tesihom chikanaaq eerik’in.
Xb’aan naq toj eere ajwi’ li aawa’b’ejihom, ut jo’kanaq chi junelik, wi ink’a’ text’ane’q chaq sa’ lee xaqxookilal.
Chi jo’kan.
Amen.
 Chi yaal, jo’ka’in naxye li Qaawa’, chi tiqb’il wi’chik sa’ xb’een li chaq’rab’ re li iglees chirixeb’ li ixq ut li kok’al, eb’ li wankeb’ sa’ li iglees, li ake’sach xb’eelomeb’ malaj xyuwa’eb’: Eb’ li ixq ak axk’ulub’eb’ rik’in xb’eelomeb’ li nak’anjelak reheb’, toj reetal naq xokb’ileb’ lix b’eelom; ut wi moko tawb’ileb’ ta jo’ aj q’etol aatin te’wanq sa’ xkomonil li iglees.
Ut wi moko tiikeb’ ta chi paab’ank moko te’wanq ta sa’ xkomonil li iglees; a’ut taaruuq te’kanaaq sa’ xb’een li reechanihomeb’ jo’ chanru lix chaq’rab’il li tenamit.
Chixjunileb’ li akok’al ak xk’ulub’eb’ rik’ineb’ lix na’ xyuwa’ li nak’anjelak reheb’ toj reetal naq te’wulaq chi tz’aqaleb’ xchihab’.
Ut chirix a’an, ak xk’ulub’eb’ rik’in li iglees, malaj sa’ jalan chik aatin, rik’in lix ak’uuleb’aal kab’l li Qaawa’, wi eb’ lix na’ xyuwa’ maak’a’ k’a’ru te’xk’e wi’ reechanihomeb’.
Ut taatamresimanq li k’uuleb’aal kab’l rik’in li q’axtesinb’il xb’aan li iglees; ut eb’ li axmalka’an ut li maak’a’eb’ xyuwa’ taak’eemanq li k’a’ru taak’anjelaq reheb’, jo’keb’ ajwi’ li bneb’a’.
Amen.
 Chi yaal, jo’ka’in naxye li Qaawa’ chirixeb’ li pleet li te’k’ulmanq chi seeb’, chi tikinb’anb’il rik’in li po’resink ch’oolej sa’ aSouth Carolina, li moqon taak’ulmanq wi’ xkamikeb’ ut xrahileb’ k’iila aamej; Ut taachalq xq’ehil naq taahoymanq li apleet sa’ xb’eeneb’ chixjunil li tenamit, chi tikib’anb’il sa’ li na’ajej a’in.
Xb’aan naq k’ehomaq reetal, eb’ li estado sa’ xtz’e li saq’e te’wanq chi jachjo ru rik’ineb’ li estado sa’ xnim li saq’e, ut eb’ li estado sa’ xtz’e li saq’e te’xb’oqeb’ jalan chik li tenamit, li nimla tenamit Gran Britania, jo’ yeeb’il re, ut eb’ a’an te’xb’oq ajwi’ jalaneb’ chik li tenamit, re xkolb’al rib’eb’ chiru jalan chik tenamit; toja’ ut naq taahoymanq li apleet sa’ xb’eeneb’ chixjunil li tenamit.
Ut taak’ulmanq, chirix k’iila kutan, eb’ li aloq’b’il moos te’wakliiq chiruheb’ laj eechal reheb’, li te’wanq chi kawresinb’il ut chi tzolb’il choq’ re li pleet.
Ut taak’ulmanq ajwi’ naq li rela’eb’ li xe’kana re li ch’och’ te’xkawresi rib’, ut te’josq’o’q chi numtajenaq, ut te’xrahob’tesiheb’ laj Gentil rik’in jun nimla rahob’tesink.
Ut chi jo’kan, rik’in li yok’leb’ ch’iich’ ut rik’in hoyok kik’ eb’ li wankeb’ sa’ li ruchich’och’ ate’yaab’aq; ut rik’in bwe’ej, ut yajel, ut hiik, ut lix kaaqil choxa, ut rik’in ajwi’ xjosq’il ut lix repom li raq’ kaaq, eb’ li wankeb’ sa’ li ruchich’och’ te’k’ehe’q chireek’ankil li josq’il, ut li xik’ eek’anb’il, ut li uq’ej aj cq’usunel re jun li Nimajwal Dios, toj reetal naq li sachok li taqlanb’il akaq xk’e droso’jik chi junajwa chixjunileb’ li tenamit; Re naq lix yaab’eb’ laj santil paab’anel, ut lix yaab’ lix akik’eleb’ laj santil paab’anel, tixkanab’ taqe’k sa’ xxik li Qaawa’ re bSabaot, chalen chaq sa’ li ch’och’, re naq eeqajunb’ilaq sa’ xb’eeneb’ li xik’ neke’ilok reheb’.
Jo’kan ut, axaqlinqex sa’eb’ li na’ajej sant, ut mex’eek’asiik, toj reetal naq taachalq xkutankil li Qaawa’; xb’aan naq k’ehomaq reetal, chalk re bchi seeb’, chan li Qaawa’.
Amen.
 Chi yaal, jo’ka’in naxye li Qaawa’ eere laa’ex li kech’utub’ eerib’ chixk’ulb’al li rajom xch’ool cherix: K’ehomaq reetal, a’in naxsahob’resi xch’ool lee Qaawa’, ut eb’ li anjel aneke’saho’ sa’ xch’ool cherix; li blemoox re lee tij wulajenaq taqe’q sa’ xxik li Qaawa’ re cSabaot, ut tz’iib’anb’il sa’ dxhuhil lix k’ab’a’eb’ li santob’resinb’ileb’, a’aneb’ ajwi’ li ani re li choxahil ruchich’och’.
Jo’kan ut, anajwan nintaqla sa’ eeb’een jun chik aj aK’ojob’anel Ch’oolej, sa’ eeb’een laa’ex ajwi’ li raab’ilex inb’aan, re taakanaaq sa’ lee ch’ool, a’an li bLoq’laj Musiq’ej re yeechi’ink; ut li jun chik chi K’ojob’anel Ch’oolej a’in, a’an ajwi’ li kinyeechi’i reheb’ lin tzolom, jo’ chanru tz’iib’anb’il sa’ lix ch’olob’ahom laj Jwan.
Laj K’ojob’anel Ch’oolej a’in, a’an naq yeechi’inb’il eere inb’aan li ajunelik yu’am, a’ lix bloq’alil li choxahil awa’b’ejihom; A’an ajwi’ xloq’alil li iglees re li aXb’een Yo’lajenaq, re ajwi’ li Dios, li q’axal sant re chixjunil, sa’ xk’ab’a’ li Jesukristo li Ralal— aA’an li kixtaqsi rib’ chi taqe’q, jo’ chanru ajwi’ bkikub’e rub’el chixjunil li k’a’aq re ru, rik’in naq cnaxtaw ru chixjunil li k’a’aq re ru, re taawanq chi sa’ chixjunil ut chiru chixjunil li k’a’aq re ru, lix dsaqenkil li yaal; A’ li yaal li nalemtz’un.
A’in lix asaqen li Kristo.
Jo’ chanru ajwi’ wan a’an sa’ li saq’e, ut lix saqen li saq’e, ut lix wankilal a’an li bkiyiib’aman wi’.
Jo’ chanru ajwi’ wan a’an sa’ li po, ut a’an lix saqen li po, ut lix wankilal a’an li kiyiib’aman wi’; Jo’ ajwi’ lix saqenkileb’ li chahim, ut lix wankilaleb’ a’an li ke’yiib’aman wi’; Ut li ruchich’och’ ajwi’, ut lix wankilal a’an, a’ li ruchich’och’ ajwi’ li axaqxookex wi’.
Ut li saqen li nalemtz’un, li naxk’e saqen eere, a’an sa’ xk’ab’a’ li ani nakutanob’resink re lix naq’ eeru, a’an ajwi’ li saqen li nak’ehok xyu’am lee ak’a’uxl; A’ li asaqen li na’el chaq chiru li Dios re bxnujob’resinkil xnimal ru li heelam— Li saqen li wan sa’ achixjunil li k’a’aq re ru, li naxk’e bxyu’am chixjunil li k’a’aq re ru, a’ li cchaq’rab’ li jolominb’il wi’ chixjunil li k’a’aq re ru, a’an ajwi’ lix wankil li Dios li k’ojk’o sa’ xb’een lix k’ojarib’aal, li wan chire xch’ool li junelik q’e kutan, li wan sa’ xyi chixjunil li k’a’aq re ru.
Anajwan, chi yaal ninye eere, naq rik’in li atojb’al-ix li b’aanunb’il choq’ eere, k’amb’il chi uxmank li wakliik chi yo’yo sa’ xyanqeb’ chaq li kamenaq.
Ut li amusiq’ej ut li btz’ejwalej a’aneb’ li craam li winq.
Ut li awakliik chi yo’yo sa’ xyanqeb’ chaq li kamenaq a’an lix tojb’al rix li aamej.
Ut lix tojb’al rix li aamej wan sa’ xk’ab’a’ a’an li nak’ehok xyu’am chixjunil li k’a’aq re ru, li taqlanb’il wi’ chire xch’ool a’an naq eb’ li aneb’a’ ut li btuulan re li cruchich’och’ te’eechaninq re.
Jo’kan ut, tento naq taasantob’resiiq chaq li ruchich’och’ chiru chixjunil li maa’usilal, re naq kawresinb’ilaq choq’ re li achoxahil loq’alil; Xb’aan naq chirix naq xnujob’resi lix b’isb’al lix yo’ob’tesinkil, taak’ehe’q li aloq’alil choq’ xkoroon, a’an naq taawanq aran li Dios Yuwa’b’ej; Re naq eb’ li tz’ejwalej li b’arwan reheb’ li choxahil awa’b’ejihom ate’reechani chi junelik q’e kutan, xb’aan naq choq’ re li bajom a’in naq kiyiib’aman ut kiyo’ob’tesiman, ut choq’ re li ajom a’in naq csantob’resinb’ileb’ a’an.
Ut eb’ li ink’a’ santob’resinb’ileb’ rik’in li chaq’rab’ li kink’e eere, a’ lix chaq’rab’ li Kristo, tento te’reechani jalan chik awa’b’ejihom, a’ re jun terrestil awa’b’ejihom, malaj re jun teleestil awa’b’ejihom.
Xb’aan naq ani ink’a’ naru chixkuyb’al xpaab’ankil lix achaq’rab’il jun choxahil awa’b’ejihom ink’a’ naru chixkuyb’al jun choxahil loq’alil.
Ut ani ink’a’ naru chixkuyb’al xpaab’ankil lix chaq’rab’il jun terrestil awa’b’ejihom ink’a’ naru chixkuyb’al jun aterrestil loq’alil.
Ut ani ink’a’ naru chixkuyb’al xpaab’ankil lix chaq’rab’il jun teleestil awa’b’ejihom ink’a’ naru chixkuyb’al jun ateleestil loq’alil, jo’kan naq moko k’ulub’ej ta choq’ re jun awa’b’ejihom re loq’alil.
Jo’kan naq tento tixkuy jun awa’b’ejihom li maawa’ awa’b’ejihom re loq’alil.
Ut jo’kan wi’chik, chi yaal ninye eere, li aruchich’och’ naxkuy xpaab’ankil lix chaq’rab’il jun li choxahil awa’b’ejihom, xb’aan naq naxnujob’resi xb’isb’al lix yo’ob’tesinkil, ut moko naxq’et ta li chaq’rab’— Jo’kan ut, ataasantob’resimanq; relik chi yaal, us ta btaakamq, taak’ehe’q wi’chik xyu’am, ut tixkuy li wankilal li k’eeb’il wi’ xyu’am, ut eb’ li ctiikeb’ xch’ool dte’eechaninq re.
Xb’aan naq us ta neke’kam, ate’wakliiq ajwi’ wi’chik, jun bmusiq’ejil tz’ejwalej.
Eb’ li ani reheb’ jun choxahil musiq’ej te’xk’ul ajwi’ li tz’ejwalej li kiwan choq’ ruchich’och’il tz’ejwalej; relik chi yaal, laa’ex ajwi’ teek’ul lee xaqalil, ut lee aloq’al a’anaq li loq’alil li bk’eeb’il wi’ xyu’am lee xaqalil.
Laa’ex li k’eeb’il eeyu’am rik’in jun raqal li achoxahil loq’alil, teek’ul xkomon ajwi’ a’an, a’anaq lix tz’aqalil.
Ut eb’ li k’eeb’ileb’ xyu’am rik’in jun raqal li aterrestil loq’alil te’xk’ul xkomon ajwi’ a’an, a’anaq lix tz’aqalil.
Ut eb’ li k’eeb’ileb’ xyu’am rik’in jun raqal li ateleestil loq’alil te’xk’ul xkomon ajwi’ a’an, a’anaq lix tz’aqalil.
Ut eb’ li neke’kana ate’k’ehe’q ajwi’ xyu’am; a’b’anan te’sutq’iiq wi’chik sa’ tz’aqal lix na’ajeb’, re xyalb’al li k’a’ru bke’wan xch’ool chixk’ulb’al, xb’aan naq moko ke’wan ta xch’ool chixyalb’al li k’a’ru ke’ru raj chixk’ulb’al.
Xb’aan naq k’a’ru tixra wi’ junaq winq wi k’eeb’il jun maatan re, ut moko naxk’ul ta li maatan?
K’ehomaq reetal, moko nasaho’ ta sa’ xch’ool rik’in li k’a’ru k’eeb’il re, chi moko nasaho’ sa’ xch’ool rik’in li ani kik’ehok re li maatan.
Ut jo’kan wi’chik, chi yaal ninye eere, li k’a’ru jolominb’il xb’aan li chaq’rab’, kolb’il ajwi’ rix xb’aan li chaq’rab’, ut tz’aqob’resinb’il re ru ut asantob’resinb’il xb’aan ajwi’ a’an.
Li k’a’ru anaq’etok re junaq chaq’rab’, ut moko naxkuy ta wank sa’ li chaq’rab’, li naxsik’ b’an wank choq’ chaq’rab’ xjunes rib’, ut naraj kanaak sa’ li maak, ut nakana chi junajwa sa’ li maak, ink’a’ naru chi santob’resiik xb’aan li chaq’rab’, chi moko xb’aan li buxtaan, li ctiik ruhil na’leb’, malaj li raqb’a-aatin.
Jo’kan naq tento te’kanaaq chi toj dtz’ajeb’ ru.
Sa’ chixjunileb’ li awa’b’ejihom wan jun chaq’rab’ k’eeb’il; Ut k’iila aawa’b’ejihom wan; xb’aan naq maak’a’ li na’ajej b’ar wi’ maak’a’ li awa’b’ejihom wan, ut maak’a’ li awa’b’ejihom b’ar wi’ maak’a’ li na’ajej, ma xnimal ru awa’b’ejihom malaj xka’ch’inal ru awa’b’ejihom.
Ut choq’ re li junjunq chi awa’b’ejihom k’eeb’il jun achaq’rab’; ut choq’ re li junjunq chi chaq’rab’ wank ajwi’ k’a’ru ramb’il ut k’a’ru teneb’anb’il.
Chixjunileb’ li ani ink’a’ neke’xkuy li ak’a’ru teneb’anb’il moko btiikob’resinb’ileb’ ta ru.
Xb’aan naq li aseeb’al k’a’uxlej najilok rik’in li seeb’al k’a’uxlej; li bchaab’il na’leb’ naxk’ul li chaab’il na’leb’; li cyaal naxq’alu li yaal; li dsaq ruhil na’leb’ naxra li saq ruhil na’leb’; li esaqen najilok rik’in li saqen; li uxtaan fnaxtoq’ob’a ru li uxtaan ut nareechani li k’a’ru re; li tiik ruhil na’leb’ toj naxk’am lix b’e ut nareechani li k’a’ru re; li raqb’a-aatin naxik chiru li rilob’aal li ani k’ojk’o sa’ xb’een li k’ojarib’aal ut naxjolomi ut naxk’anjela chixjunil li k’a’aq re ru.
A’an anaxtaw xyaalal chixjunil li k’a’aq re ru, ut chixjunil li k’a’aq re ru wan chiru, ut chixjunil li k’a’aq re ru wan sa’ xsutam; ut a’an wan chi taqenaq sa’ xb’een chixjunil li k’a’aq re ru, ut sa’ chixjunil li k’a’aq re ru, ut wan chiru chixjunil li k’a’aq re ru, ut wan sa’ xsutam chixjunil li k’a’aq re ru; ut chixjunil li k’a’aq re ru wan xb’aan a’an, ut chalen chaq a’an, a’ li Dios, chi junelik q’e kutan.
Ut jo’kan wi’chik, chi yaal ninye eere, a’an xk’e jun chaq’rab’ choq’ re chixjunil li k’a’aq re ru, li neke’xik wi’ sa’ axkutankileb’ ut xq’ehileb’; Ut xaqxookeb’ lix b’ehileb’, lix b’ehil ajwi’ li choxa ut li ruchich’och’, wan wi’ li ruchich’och’ ut chixjunileb’ li t’ort’ookil chahim.
Ut neke’xk’e axsaqen chirib’ileb’ rib’ sa’ xkutankileb’ ut sa’ xq’ehileb’, sa’ xk’asaleb’, sa’ xhoonaleb’, sa’ xkutaneb’, sa’ xxamaaneb’, sa’ xpoheb’, sa’ xchihab’eb’—chixjunil a’in bjun chihab’ rik’in li Dios, a’ut moko rik’in ta li winq.
Li ruchich’och’ nasututnak chiru lix xik’, ut li asaq’e naxk’e xsaqen chi kutan, ut li po naxk’e xsaqen chi q’ojyin, ut eb’ li chahim neke’xk’e ajwi’ xsaqenkeb’, naq neke’xsututi rib’ chiru xxik’eb’ sa’ xloq’alileb’, sa’ xyi lix bwankil li Dios.
K’a’ aj-ik’in tinjuntaq’eeta eb’ li awa’b’ejihom a’in, re teetaw ru?
K’ehomaq reetal, chixjunil a’in awa’b’ejihomeb’, ut yalaq winq li x’ilok re junaq malaj lix ka’ch’inal reheb’ a’in, axril li Dios chi xik rik’in xnimal ru ut xwankilal.
Ninye eere, xril a’an; a’b’anan, li ani kichal rik’ineb’ ali re moko kitawe’ ta xyaalal.
Li asaqen nalemtz’un sa’ li q’ojyin, ut li q’ojyin moko naxtaw ta ru; a’b’anan taachalq li kutan naq bteetaw xyaalal li Dios ajwi’, chi k’eeb’il eeyu’am rik’in a’an ut xb’aan a’an.
Toja’ ut naq teenaw naq kineeril, naq wankin, ut naq laa’in li tz’aqal saqen li wan eerik’in, ut naq laa’ex wankex wik’in; wi ta ink’a’ jo’kan ink’a’ raj texruuq chi numtaak.
K’ehomaq reetal, tinjuntaq’eetaheb’ li awa’b’ejihom a’in rik’in jun winq li wan xch’och’, ut kixtaqlaheb’ lix moos sa’ li ch’och’ re b’ekok sa’ li ch’och’.
Ut kixye re li xb’een: Ayu ut k’anjelan sa’ li ch’och’, ut sa’ li xb’een hoonal tinchalq aawik’in, ut taawil xsahil xch’ool li wilob’aal.
Ut kixye re li xkab’: Ayu ajwi’ sa’ li ch’och’, ut sa’ li xkab’ hoonal tatwula’ani rik’in xsahil xch’ool li wilob’aal.
Ut jo’kan ajwi’ re li rox, ut kixye: Tatwula’ani; Ut jo’kan ajwi’ re li xkaa, ut jo’kan toj reetal li xkab’laju.
Ut laj eechal re li awimq xko’o rik’in li xb’een sa’ li xb’een hoonal, ut kikana rik’in a’an chixjunil li hoonal a’an, ut kik’ehe’ xsahil xch’ool rik’in xsaqenkil li rilob’aal laj eechal re.
Toja’ ut naq kirisi rib’ rik’in li xb’een re taarula’ani ajwi’ li xkab’, ut li rox, ut li xkaa, ut jo’kan toj reetal li xkab’laju.
Ut chi jo’kan chixjunileb’ ke’xk’ul xsaqenkil li rilob’aal laj eechal reheb’, li junjunq chi winq sa’ xhoonal, ut sa’ xkutankil, ut sa’ xq’ehil— Kitikla rik’in li xb’een, ut jo’kan toj reetal axraqikeb’, ut chalen chaq xraqikeb’ toj reetal li xb’eenil, ut chalen chaq xb’eenil toj reetal xraqikeb’; Li junjunq chi winq sa’ tz’aqal lix tusulal, toj reetal naq choyb’il lix hoonal, jo’ chanru ajwi’ naq kixtaqla wi’ laj eechal re, re naq nimanb’ilaq xloq’al laj eechal re rik’in a’an, ut a’an rik’in laj eechal re, re naq nimanb’ilaq xloq’aleb’ chixjunileb’.
Jo’kan ut, rik’in li jaljookil ru aatin a’in tinjuntaq’eeta chixjunileb’ li awa’b’ejihom a’in, ut li aani wankeb’ chi sa’—li junjunq chi awa’b’ejihom sa’ xhoonal, ut sa’ xkutankil, ut sa’ xq’ehil, jo’ chanru ajwi’ li aatin kixtaqla li Dios.
Ut jo’kan wi’chik, chi yaal ninye eere, ex araab’ilex inb’aan, ninkanab’ li yehom a’in eerik’in re bteetz’il rix sa’ eech’ool, rik’in li taqlahom a’in li nink’e eere, naq cteepatz’ ink’ab’a’ naq nach’ wankin— aJilonqex wik’in ut laa’in tinjiloq eerik’in; bsik’omaqin chi yalb’il eeq’e ut ctineetaw; chextz’aamanq, ut texk’uluq; chextoch’oq, ut taateemanq cheru.
Yalaq k’a’ru ateetz’aama chiru li Yuwa’b’ej sa’ lin k’ab’a’ taak’eemanq eere, li bna’ajman ru choq’ eere; Ut wi neketz’aama k’a’ruhaq li moko aaajel ta ru choq’ eere, taasutq’iiq choq’ beejitb’al.
K’ehomaq reetal, li k’a’ru nekerab’i, chanchan lix ayaab’ xkux jun li najapok re sa’ li yamyookil ch’och’—sa’ li yamyookil ch’och’, xb’aan naq ink’a’ nekexru chirilb’al—lix yaab’ inkux, xb’aan naq lix yaab’ inkux a’an bMusiq’ej, lin Musiq’ a’an li yaal; li cyaal nakana ut maajun roso’jik wan; ut wi wan eerik’in taanumtaaq.
Ut wi ajunaj ru lix sa’ eeru sa’ binloq’al, chixjunil lee xaqalil nujenaqaq chi saqen, ut maak’a’aq q’ojyin eerik’in; ut li jun xaqalil li nujenaq chi saqen cnaxtaw xyaalal chixjunil li k’a’aq re ru.
Jo’kan ut, asantob’resihomaq eerib’ re naq junajaq ru lee bk’a’uxl rik’in li Dios, ut taachalq xkutankil naq cteeril a’an; xb’aan naq taarisi xtz’apb’al ru li rilob’aal cheru, ut taawanq sa’ li kutan tixk’oxla a’an, ut chi uxb’il jo’ tixk’oxla a’an, ut jo’ chanru li rajom xch’ool a’an.
Chijultiko’q eere li xnimal ru ut roso’jikil yeechi’ihom li kink’e eere; tz’eqomaq lee ajo’maajo’il k’oxlahom ut xnumtajik li bse’ek chi najt eerik’in.
Chexkanaaq, chexkanaaq sa’ li na’ajej a’in, ut b’oqomaq jun ch’utlajik re tiik ruhil k’a’uxlej, reheb’ ajwi’ li wankeb’ choq’ xb’een aj k’anjeleb’ sa’ li xraqikil awa’b’ejihom a’in.
Ut eb’ li ani ake’xtij chaq sa’ xb’eenikeb’ che’xpatz’aq xk’ab’a’ li Qaawa’, ut che’xtz’il rix li tije’k sa’ xch’ooleb’, li xe’xk’ul, chiru jarub’aq kutan.
K’ehomaq reetal, ut ilomaq, laa’in tink’aak’aleheb’ lee teep chi karneer, ut tinwaklesiheb’ li xb’eenil ut teb’intaqla reheb’.
K’ehomaq reetal, laa’in tinseeb’a lin k’anjel sa’ xq’ehil.
Ut nink’e eere laa’ex, li wankex choq’ xb’een aaj k’anjel sa’ li xraqikil awa’b’ejihom a’in, jun taqlahom naq teech’utub’ eerib’ ut teek’uub’ eerib’, ut teekawresi eerib’, ut bteesantob’resi eerib’; relik chi yaal, saqob’resihomaq ru lee ch’ool, ut cch’ajob’resihomaq lee ruq’ ut lee roq chiwu, re naq dtexinch’ajb’ilob’resi; Re naq tinch’olob’ xyaalal chiru lee aYuwa’, ut lee Dios, ut lin Dios laa’in, naq ch’ajb’ilex chirix lix kik’el li tasal tenamit a’in aj maak; re naq tintz’aqob’resi ru li yeechi’ihom a’in, li xnimal ru ut xraqikil yeechi’ihom a’in, li kink’e eere, jo’q’e nawaj.
Jo’kan ajwi’, nink’e eere jun taqlahom naq texkanaaq sa’ li atijok ut bkuyuk sa’ chalen sa’ li hoonal a’in.
Ut nink’e eere jun taqlahom naq ateek’ut li btzol’leb’ re li awa’b’ejihom cherib’il eerib’.
Chexk’utuq chi yalb’il eeq’e, ut li awusilal taa’ochb’eeninq eere, re btextzole’q chi tz’aqalaq chik re ru sa’ xxe’ul li na’leb’ank, sa’ li jar raqal chi na’leb’, sa’ li tzol’leb’, sa’ li chaq’rab’ re li evangelio, sa’ chixjunil li k’a’aq re ru chirix lix awa’b’ejihom li Dios, li jo’ k’ihal na’ajman ru naq teetaw ru; Chirix li k’a’aq re ru sa’ achoxa jo’ ajwi’ sa’ li ruchich’och’, ut rub’el li ch’och’; li k’a’aq re ru wanjenaq, li k’a’aq re ru wan, li k’a’aq re ru tento taak’ulmanq chi seeb’, li k’a’aq re ru wan sa’ li ch’och’ wankex wi’, li k’a’aq re ru wan sa’ najtil ch’och’; li bpleet ut lix nimal xk’a’uxleb’ li tenamit, ut eb’ li raqb’a-aatin li wankeb’ sa’ li ch’och’, ut jo’kan ajwi’ eenawom chirixeb’ li tenamit ut li awa’b’ejihom— Re naq kawresinb’ilaqex sa’ chixjunil li k’a’aq re ru naq texintaqla wi’chik chixnimob’resinkil ru li b’oqok li kexinb’oq wi’, ut li taqlanb’il k’anjel li kink’e wi’ eetaqlankil.
K’ehomaq reetal, kexintaqla chi xik re axch’olob’ankil li yaal ut xtijb’aleb’ li tenamit, ut na’ajman ru choq’ re li junjunq chi winq li tijb’il naq btixtij li ras riitz’in.
Chi jo’kan, neke’kana chi maak’a’ k’a’ru te’xpatz’ wi’ xkuyb’aleb’, ut lix maakeb’ wan sa’ xb’een lix jolomeb’ a’an.
Ani aink’a’ naxb’ay rib’ bchinsik’b’al, tinixtaw, ut ink’a’ taakanab’aaq xjunes.
Jo’kan ut, chexkanaaq, ut chexk’anjelaq chi yalb’il eeq’e, re taatz’aqloq eere eeru sa’ lee k’anjel re xik sa’ xyanqeb’ laj aGentil li jun sutaq chik, jo’ k’ihal eere yeeb’ilaqeb’ xk’ab’a’ xb’aan lix tz’uumal re li Qaawa’, re bxb’ak’b’al chaq li chaq’rab’ ut xtz’apb’al chaq li yaal ch’olob’anb’il, ut re xkawresinkileb’ laj santil paab’anel choq’ re li hoonal re raqb’a-aatin li chalel; Re taaruuq te’xkol rib’ li raameb’ chiru lix josq’il li Dios, li asache’k re tz’eqb’eetalil li na’oyb’enink reheb’ laj maak, sa’ li ruchich’och’ a’in jo’ ajwi’ sa’ li ruchich’och’ chalel.
Chi yaal ninye eere, eb’ li maawa’eb’ xb’een li xb’eenil che’kanaaq sa’ li awimq toj reetal bte’b’oqe’q xb’aan xtz’uumal re li Qaawa’, xb’aan naq maji’ nachal lix hoonaleb’; maji’ cch’ajb’il li raq’eb’ chirix lix kik’el li tasal tenamit a’in.
Chexkanaaq sa’ li aach’ab’aak li bach’ab’anb’ilex wi’; meekanab’ eerib’ chi cb’ak’iik xb’aan li dmaak; ch’ajb’ilaq b’an eeeruq’, toj reetal naq taak’ulunq li Qaawa’.
Xb’aan naq moko k’iila kutan ta chik ut li aruchich’och’ btaachenchotq ut taasaalanq chi junpak’al ut chi junpak’al chik jo’ jun winq kalajenaq; ut li csaq’e tixmuq li rilob’aal, ut ink’a’ taaraj xk’eeb’al saqen; ut li po atisinb’ilaq sa’ dkik’; ut eb’ li echahim te’chalq xjosq’il chi numtajenaq, ut te’xkut rib’ taq’a jo’ jun ru li higo li nat’ane’ chaq chiru jun xtoonal li higo.
Ut chirix li yaal li teech’olob’ nachal li josq’il ut li xik’ eek’anb’il sa’ xb’een li tenamit.
Xb’aan naq chirix lee ch’olob’ahom nachal lix ch’olob’ahomeb’ li ahiik, li taab’aanunq re li aakanak sa’ xyi li ch’och’, ut eb’ li winq te’t’ane’q chi ch’och’ ut ink’a’ te’ruuq chi xaqliik.
Ut nachal ajwi’ lix ch’olob’ahom lix ayaab’ xkux li kaaq, ut lix yaab’ xkux li raq’ kaaq, ut lix yaab’ xkux li kaq-sut-iq’, ut lix yaab’eb’ xkux lix b’oolam li palaw li te’xkut rib’ chirix xnub’aaleb’.
Ut chixjunil li k’a’aq re ru taawanq chi achoqinb’il; ut ch’olch’o naq eb’ li winq te’lajq xch’ooleb’; xb’aan naq taachalq li xiw sa’ xb’eeneb’ chixjunil li tenamit.
Ut eb’ li aanjel te’xik’anq chiru xyi li choxa, japjooqeb’ re chi kaw xyaab’eb’ xkux, ut te’xyaab’asi lix trompeet li Dios, chixyeeb’al: Kawresihomaq eerib’, kawresihomaq eerib’, ex li wankex sa’ li ruchich’och’; xb’aan naq wulajenaq lix raqb’a-aatin li qaDios.
K’ehomaq reetal, ut ilomaq, chalk re li bB’eelomej; elenqex chixk’ulb’al.
Ut sa’ junpaat taak’utunq jun animla eetalil sa’ choxa, ut chixjunileb’ li tenamit te’ril sa’ komonil.
Ut jun chik anjel tixyaab’asi lix trompeet, chixyeeb’al: Li animla biglees a’an, lix cna’ileb’ li tz’eqb’eetalil, li kiminok ruheb’ chixjunil li ninqi tenamit chiruk’b’al xviinul li josq’il xb’aan li dyumb’eetak ko’b’eetak kixb’aanu, li narahob’tesink reheb’ laj santil paab’anel re li Dios, li xhoyok re lix kik’eleb’—li ixq a’an li k’ojk’o sa’ xb’een k’iila ha’, ut sa’ xb’eeneb’ li ch’och’ sa’ xyi palaw—k’ehomaq reetal, a’an li eyib’ aj pim re li ruchich’och’; a’an b’ak’b’o chi joob’; k’eeb’il xkawil lix b’ak’leb’, maajun winq naru chi hitok re; jo’kan ut, kawresinb’il re ftaak’ate’q.
Ut a’an tixyaab’asi li trompeet chi najtaq xyaab’ ut kawaq, ut chixjunileb’ li tenamit te’ab’inq re.
Ut taawanq ach’anch’ookilal sa’ choxa chiru xnumik xyijach jun hoonal; ut tikto chirix a’an taateeliiq lix t’ikrul li choxa, jo’ nateeliik jun bb’otb’ookil hu chirix naq b’otob’anb’il, ut taa’isimanq chaq li tz’apleb’ t’ikr chiru li crilob’aal li Qaawa’; Ut eb’ laj santil paab’anel li wankeb’ sa’ li ruchich’och’, li yo’yookeb’, te’k’ehe’q xyu’am ut ate’xoke’q chixk’ulb’al.
Ut eb’ li ke’war sa’ xmuqleb’aal kamenaqeb’ ate’elq chaq, xb’aan naq te’teeliiq lix muqleb’aaleb’; ut te’xoke’q ajwi’ chixk’ulb’al sa’ xyi li roqechal li choxa— A’aneb’ re li Kristo, li axb’een ruuchinihom, eb’ li te’kub’eeq xb’een wa rochb’een, ut eb’ li te’wanq sa’ li ruchich’och’ ut sa’eb’ lix muqleb’aal, li te’xoke’q xb’een wa chixk’ulb’al; ut chixjunil a’in xb’aan xyaab’ xkux lix yaab’asinkil li trompeet xb’aan lix anjel li Dios.
Ut chirix a’in jun chik li anjel taayaab’asinq, a’an xkab’ li trompeet; toja’ ut nachal lix tojb’aleb’ rix li ani re li Kristo sa’ lix k’ulunik; li ke’tz’aqon sa’ li atz’alam a’an li kawresinb’il choq’ reheb’, re te’xk’ul li evangelio, ut btaaraqe’q aatin chirixeb’ jo’ chanruheb’ li winq sa’ li tz’ejwalej.
Ut jo’kan wi’chik, jun chik trompeet taayaab’asimanq, a’an rox li trompeet; toja’ ut neke’chal lix amusiq’eb’ li winq li te’raqe’q aatin chirixeb’, ut tawb’ileb’ rub’el li btojb’a-maak; Ut a’aneb’ a’in li rela’eb’ li akamenaq; ut moko neke’wan ta wi’chik chi yo’yo toj reetal naq raqenaq li bjun mil chihab’, chi moko chirix a’an, toj sa’ roso’jik li ruchich’och’.
Ut jun chik trompeet taayaab’asimanq, a’an li xkaa trompeet, ut tixye: Natawman sa’ xyanqeb’ li te’kanaaq toj sa’ li xnimal ru ut roso’jikil kutan a’an, a’ li roso’jik ajwi’, li toj atz’ajeb’ ru te’kanaaq.
Ut jun chik trompeet taayaab’asimanq, a’an ro’ li trompeet, a’an li ro’ anjel li naq’axtesink re li aevangelio li junelik nakana—yoo chi xik’ank sa’ xyi li choxa, toj rik’ineb’ chixjunil li tenamit, junkab’al, aatinob’aal, ut teepal; Ut a’inaq xyaab’ lix trompeet, tixye reheb’ chixjunil li tenamit, sa’ choxa jo’ ajwi’ sa’ ruchich’och’, ut li wankeb’ rub’el li ch’och’—xb’aan naq li ajunjunq xikej taa’ab’inq re, ut li junjunq xb’een aqej btaab’asmanq, ut li junjunq ru’uj aq’ej tixch’olob’ xyaalal, naq neke’rab’i lix yaab’ li trompeet chixyeeb’al: cChexuwa ru li Dios, ut chek’e xloq’al li ani k’ojk’o sa’ xb’een li k’ojarib’aal, chi junelik q’e kutan, xb’aan naq wulajenaq xhoonal lix raqb’a-aatin.
Ut jo’kan wi’chik, jun chik anjel tixyaab’asi lix trompeet, a’an xwaq li anjel, chixyeeb’al: aT’anenaq li ixq a’an li kiminok ruheb’ chixjunil li tenamit chiruk’b’al xviinul li josq’il xb’aan li ko’b’eetak yumb’eetak kixb’aanu; t’anenaq a’an, t’anenaq!
Ut jo’kan wi’chik, jun chik anjel tixyaab’asi lix trompeet, a’an xwuq li anjel, chixyeeb’al: Ak raqenaq; ak raqenaq!
Lix aKarneer li Dios bxq’axok-u ut cxyeq’i li yatz’leb’aal uva xjunes, a’ li yatz’leb’aal uva re lix nimal xjosq’il li Nimajwal Dios.
Toja’ ut naq eb’ li anjel te’k’ehe’q choq’ xkorooneb’ xloq’al lix nimal xmetz’ew a’an, ut eb’ laj asantil paab’anel te’nujaq rik’in lix bloq’al, ut te’xk’ul creechanihomeb’ ut te’k’ehe’q chi djuntaq’eeteb’ xwankil rik’in a’an.
Toja’ ut naq li xb’een anjel tixyaab’asi wi’chik lix trompeet sa’ xxikeb’ chixjunil li yo’yookeb’, ut atixk’utb’esi lix muqmuukil b’aanuhomeb’ li winq, ut lix ninqal ru k’anjel li Dios sa’ li bxb’een mil chihab’.
Toja’ ut naq li xkab’ anjel tixyaab’asi lix trompeet, ut tixk’utb’esi lix muqmuukil b’aanuhomeb’ li winq, ut lix k’oxlahom ut rajom lix ch’ooleb’, ut lix ninqal ru k’anjel li Dios sa’ li xkab’ mil chihab’— Ut chi jo’kan, toj reetal naq li xwuq anjel tixyaab’asi lix trompeet; ut tixxaqab’ rib’ sa’ xb’een li ch’och’ ut sa’ xb’een li palaw, ut tixxaqab’ aatin sa’ lix k’ab’a’ li ani k’ojk’o sa’ xb’een li k’ojarib’aal, naq amaak’a’aq chik xnumik li kutan; ut b’ak’b’ilaq laj bSatanas, li najter aj k’anti’ a’an, aj tza li yeeb’il re, ut ink’a’ taahite’q chiru xnumik cjun mil chihab’.
Ut chirix a’an ataahite’q chiru jarub’aq kutan, re tixch’utub’eb’ lix teep aj pleet.
Ut laj aMiguel, li xwuq anjel, a’ li taqenaqil anjel, tixch’utub’eb’ lix teep aj pleet, a’ lix teepal li choxa.
Ut laj tza tixch’utub’eb’ lix teep aj pleet; a’eb’ lix teepal li xb’alb’a, ut taataqe’q chixpleetinkil laj Miguel ut eb’ lix teep aj pleet.
Toja’ ut naq nachal lix apleet li nimla Dios; ut laj tza ut eb’ lix teep aj pleet te’tz’eqe’q toj sa’ tz’aqaleb’ lix na’aj, re naq maak’a’aqeb’ xwankil sa’ xb’eeneb’ laj santil paab’anel chi junajwa chik.
Xb’aan naq laj Miguel tixpleeti lix pleeteb’, ut taanumtaaq sa’ xb’een li ani anasik’ok re lix k’ojarib’aal li ani k’ojk’o sa’ xb’een li k’ojarib’aal, a’an li Karneer.
A’in lix loq’al li Dios, ut eb’ li asantob’resinb’il; ut eb’ a’an ink’a’ chik te’ril li bkamk.
Jo’kan ut, chi yaal ninye eere, ex araab’ilex inb’aan, b’oqomaq lee ch’utlajik re tiik ruhil k’a’uxlej, jo’ kexintaqla.
Ut rik’in naq moko chixjunileb’ ta wankeb’ xpaab’aal, chexsik’oq chi yalb’il eeq’e ut ak’utumaq cherib’il eerib’ li aatin re bchaab’il na’leb’; relik chi yaal, sik’omaq chaq sa’eb’ li chu q’axal chaab’il li aatin re chaab’il na’leb’; chesik’ xk’ulb’al eenawom, rik’in li tzolok ut rik’in ajwi’ li paab’aal.
K’uub’ahomaq eerib’; kawresihomaq chixjunil li k’a’ru na’ajman; ut xaqab’omaq jun aochoch, a’anaq ajwi’ rochochil li tijok, rochochil li kuyuk sa’, rochochil li paab’aal, rochochil li tzolok, rochochil li loq’alil, rochochil li tustuukilal, rochoch li Dios; Re naq lee rokik taawanq sa’ lix k’ab’a’ li Qaawa’; re naq lee relik taawanq sa’ lix k’ab’a’ li Qaawa’; re naq chixjunil lee k’ehom sahil ch’oolejil taawanq sa’ lix k’ab’a’ li Qaawa’, chi taqsinb’il li uq’ej chiru li Q’axal Taqenaq Xwankil.
Jo’kan ut, akanab’omaq chixjunil lee jo’maajo’il aatin, chixjunil li bse’ek, chixjunil lix crahihom ru lee ratawom, chixjunil lee dq’etq’etil ut jo’maajo’il k’a’uxlej, ut chixjunil lee maa’us aj b’aanuhom.
Xaqab’omaq sa’ eeyanq jun aj tzolonel, ut me’wan chixjunileb’ choq’ aj aatinanel chi jun xikik; li junjunq b’an chi’aatinaq naq tixtz’aq ut chixjunileb’ che’rab’i lix yehom, re naq chirix naq xe’aatinak chixjunileb’, naq chixjunileb’ te’waklesiiq li raam xb’aan chixjunileb’, ut re naq li junjunq chi winq juntaq’eetaq li kanab’anb’ilaq chixb’aanunkil.
Cheril naq ateera eerib’; chekanab’ li brahink-u; chetzol k’ehok li jun re li jun chik jo’ naxteneb’ li evangelio.
Chekanab’ wank choq’ aaj q’em; chekanab’ wank chi tz’aj eeru; chekanab’ bxsik’b’al li jun lix maak jalan; chekanab’ wark chi numtajenaq chiru li na’ajman; ayuqex sa’ lee ch’aat chi moko najt q’ojyin ta, re naq ink’a’ lub’jenaqaqex; waklinqex chi moko najt kutan ta, re naq taawanq chi seeb’ob’resinb’il lee junxaqalil ut lee k’a’uxl.
Ut sa’ xb’een chixjunil, tiqib’omaq eerib’ rik’in xb’ak’leb’ li arahok, chanchan rik’in jun b’atb’al, a’an xb’ak’leb’ li tz’aqalil re ru ut li btuqtuukilal.
aChextijoq junelik, re naq ink’a’ taach’inanq eech’ool, toj reetal naq btink’ulunq.
K’ehomaq reetal, ut ilomaq, tink’ulunq sa’ junpaat, ut texink’ul wik’in.
Amen.
Ut jo’kan wi’chik, lix k’anjelil li ochoch kawresinb’il choq’ re li awa’b’ejil re li atzoleb’aal reheb’ li profeet, xaqab’anb’il choq’ re xtzolb’aleb’ sa’ chixjunil li k’a’aq re ru na’ajman ru choq’ reheb’, choq’ reheb’ ajwi’ chixjunileb’ blaj k’anjel sa’ li iglees, malaj sa’ jalan chik aatin, eb’ li b’oqb’ileb’ sa’ li k’anjel sa’ li iglees, chalen li taqenaqil aj tij, toj reetal eb’ laj tenq’anel— Ut a’inaq lix k’anjelil li rochoch li awa’b’ejil re li tzoleb’aal: Li ani xaqab’anb’il chi wank choq’ awa’b’ej, malaj aj tzolonel, taatawmanq chi xaqxo sa’ xna’aj, sa’ li ochoch li kawresinb’ilaq choq’ re.
Jo’kan ut, a’an taawanq xb’een wa sa’ li rochoch li Dios, sa’ jun li na’ajej b’ar wi’ li ch’utam sa’ li ochoch te’ruuq chirab’inkil li raatin chi k’eeb’il reetal ut chi ch’olch’o, chi moko kaw ta xyaab’ xkux.
Ut naq taachalq sa’ li rochoch li Dios, xb’aan naq tento taawanq a’an xb’een wa sa’ li ochoch—k’ehomaq reetal, ch’ina-us a’in, re taaruuq taawanq choq’ aj k’utunel re li k’a’ru tento taa’uxq— aChixq’axtesi rib’ sa’ tijok chi wiq’wo chiru li Dios, choq’ reetalil malaj re xjultikankil li sumwank li junelik nakana.
Ut naq taa’ok anihaq chik chirix, chiwakliiq laj tzolonel, ut chi taqsinb’il li ruq’ chiru choxa, relik chi yaal, chi tiik, chixk’ehaq xsahil xch’ool lix komon malaj eb’ lix komon rik’in li aatin a’in: Ma laa’at inkomon, malaj ut, ma laa’ex inkomon?
Nink’e xsahil eech’ool sa’ lix k’ab’a’ li Qaawa’ Jesukristo, choq’ reetalil malaj re xjultikankil li sumwank li junelik nakana, sa’ li sumwank wi’ nekexink’ul sa’ akomonil, sa’ jun xk’eeb’al inch’ool li xaqxo, li ink’a’ na’eek’an, ut li ink’a’ naru xjalb’al, naq tinwanq choq’ aj rahol eere ut beekomon sa’ xk’ab’a’ li rusilal li Dios sa’ xb’ak’leb’ li rahok, re b’eek sa’ chixjunil lix taqlahom li Dios chi maak’a’ qajitb’al, rik’in b’antioxink, chi junelik q’e kutan.
Amen.
Ut ani natawman chi moko k’ulub’ej ta choq’ re li k’ehok sahil ch’oolejil a’in maak’a’aq xna’aj sa’ eeyanq; xb’aan naq ink’a’ teekanab’ naq li wochoch atz’ajninb’ilaq xb’aan.
Ut ani na’ok ut tiik chi paab’ank chiwu, ut komon a’an, malaj wi komoneb’, te’xk’e xsahil xch’ool li awa’b’ej malaj aj tzolonel chi taqsinb’il li ruq’eb’ chiru choxa, rik’in ajwi’ li tijok ut sumwank a’in, malaj rik’in xyeeb’al Amen, choq’ reetalil ajwi’ a’an.
K’ehomaq reetal, chi yaal ninye eere, a’in jun k’utb’il na’leb’ choq’ eere re xk’eeb’al xsahil eech’ool cherib’il eerib’ sa’ li rochoch li Dios, sa’ li tzoleb’aal reheb’ li profeet.
Ut b’oqb’ilex chixb’aanunkil a’in rik’in tijok ut b’antioxink, jo’ chanru naq li Musiq’ej taak’ehoq re li aatin sa’ chixjunil lee b’aanuhom sa’ li rochoch li Qaawa’, sa’ li tzoleb’aal reheb’ li profeet, re naq taa’ok choq’ santil muheb’aal, jun xmuheb’aal li Loq’laj Musiq’ej choq’ re axwaklesinkil eeraam.
Ut ink’a’ teek’ul anihaq sa’ eeyanq sa’ li tzoleb’aal a’in, ka’ajwi’ wi ch’ajb’il chirix lix akik’el li tasal tenamit a’in; Ut taak’ule’q rik’in li k’ojob’anb’il k’anjel re axch’ajb’al li oqej, xb’aan naq choq’ re a’in kitikib’aman li k’ojob’anb’il k’anjel re xch’ajb’al li oqej.
Ut jo’kan wi’chik, li k’ojob’anb’il k’anjel re xch’ajb’al li oqej tento naq k’anjelanb’ilaq xb’aan li awa’b’ej, malaj li xb’eenil aj jolominel re li iglees.
Tento taatikib’amanq rik’in tijok; ut chirix axk’ulb’al li kaxlan wa ut viin, tento tixb’ak’ li t’ikr chirix jo’ chanru li bk’utb’il eetalil k’eeb’il sa’ li roxlaju ch’ool lix ch’olob’ahom laj Jwan chiwix.
Amen.
 Jun aAatin re Chaab’il Na’leb’, choq’ re lix chaab’ilal li ch’utam re taqenaqil aj tij, ch’utch’uukeb’ Kirtland, ut li iglees, ut jo’kaneb’ ajwi’ laj santil paab’anel sa’ Sion— Taqlanb’ilaq re xk’eeb’al xsahil eech’ool, moko jo’ ta taqlahom malaj minb’il na’leb’; jo’ b’an k’utb’esinb’il na’leb’ ut li aatin re chaab’il na’leb’, li naxk’ut lix k’oxlahom ut li arajom li Dios chirix li kolb’a-ib’ re li yu’am a’in choq’ reheb’ chixjunil laj santil paab’anel sa’ roso’jik li kutan— K’eeb’il choq’ jun na’leb’ li wan axyeechi’ihom, k’uub’anb’il re te’ruuq chixk’ulb’al li q’uneb’ xmetz’ew malaj li ani q’axal q’un xmetz’ew re chixjunileb’ laj bsantil paab’anel, li wankeb’ choq’ aj santil paab’anel, malaj li naru chi yeemank reheb’ chi jo’kan.
K’ehomaq reetal, jo’ka’in naxye chi yaal li Qaawa’ eere: Sa’ xk’ab’a’ li amaa’usilal ut li k’uub’anb’il k’a’uxl li wan anajwan ut toj taawanq sa’ xch’ooleb’ li winq aj btakchi’ihom rib’ sa’ muqmu sa’ roso’jik li kutan, cxexintij, ut nekexintij chi rub’elaj, rik’in xk’eeb’al eere li aatin a’in re chaab’il na’leb’ chi k’utb’esinb’il— Naq a’ yaal jo’ yalaq ani chi winq naruk’ li aviin malaj li uk’a nakaltesin sa’ eeyanq, k’ehomaq reetal, moko us ta, chi moko chaab’il sa’ rilob’aal lee Yuwa’, ka’ajwi’ sa’ xch’utub’ankil eerib’ re xq’axtesinkil lee loq’laj k’anjel chiru.
Ut, k’ehomaq reetal, tento naq a’inaq li viin, relik chi yaal, atz’aqal xviinul li uva re xtoonal li awimq, yiib’anb’il eeb’aan laa’ex.
Ut jo’kan wi’chik, li auk’a nakaltesin moko re ta li sa’ej, re b’an xch’ajb’al lee tib’el.
Ut jo’kan wi’chik, li may moko re ta li atib’elej, chi moko re li sa’ej, ut moko chaab’il ta choq’ re li winq; a’an b’an jun q’een choq’ re li toch’olal ut chixjunil li wakax yaj, re taa’oksimanq chi k’oxlanb’il ut rik’in seeb’al.
Ut jo’kan wi’chik, li tiqwal uk’a moko re ta li tib’elej chi moko li sa’ej.
Ut jo’kan wi’chik, chi yaal ninye eere, chixjunil li chaab’il aq’een, li Dios kixk’ojob’ choq’ re lix kawilal, lix winqilal, ut li roksihom li winq— Li junjunq chi q’een sa’ xq’ehil, ut li junjunq ru che’ sa’ xq’ehil; chixjunileb’ a’in oksinb’ilaqeb’ rik’in xchaab’ilal li na’leb’ ut ab’antioxink.
Relik chi yaal, lix atib’eleb’ ajwi’ li bxul ut li xik’anel xul rub’el choxa, laa’in, li Qaawa’, kink’ojob’ choq’ roksihom li winq rik’in b’antioxink; a’b’anan tento taa’oksimanq chi cmoko naab’al ta; Ut nasaho’ inch’ool naq ink’a’ taa’oksimanq, ka’ajwi’ sa’ xkutankil li hab’alq’e, malaj li ke, malaj we’ej.
Chixjunil li aiyaj nak’uxman k’ojob’anb’il choq’ roksihom li winq ut eb’ li xul, re taawanq choq’ roqechal li yu’amej, moko ka’aj ta wi’ re li winq, re b’an lix xulel li ch’och’, ut eb’ li xik’anel xul chiru choxa, ut li k’iche’ xul li neke’alinak malaj neke’jukuknak sa’ xb’een li ch’och’; Ut eb’ a’in kixyiib’ li Dios choq’ roksihom li winq ka’ajwi’ sa’ xkutankil li we’ej ut xnaab’alil li tz’okaak.
Chixjunil li iyaj nak’uxman chaab’il choq’ xtzakemq li winq; jo’ chanru ajwi’ li ruuchinihom li k’aam; li k’a’ru na’uuchin, ma sa’ li ch’och’ malaj sa’ xb’een li ch’och’— A’b’anan, trigo choq’ re li winq, ut ixim choq’ re li b’ooyx, ut avena choq’ re li kawaay, ut li centeno choq’ reheb’ li xul neke’purik, ut choq’ reheb’ li aaq, ut choq’ re chixjunileb’ lix xulel li ch’och’, ut li cebada choq’ reheb’ chixjunil li xul neke’oksiman, ut choq’ re li uk’a ink’a’ nakaltesin, jo’ ajwi’ xkomon chik li iyaj nak’uxman.
Ut chixjunileb’ laj santil paab’anel li neke’jultiko’ re xpaab’ankil ut xb’aanunkil li yehom a’in, rik’in b’eek sa’ ab’ink chiruheb’ li taqlahom, te’xk’ul akawilal sa’ xch’up ut sulutz sa’ xb’aqeleb’; Ut te’xtaw axchaab’ilal li na’leb’ ut li ninqi b’ihomal re bnawom, a’ li muqmuukil b’ihomal; Ut ate’alinaq ut ink’a’ te’lub’q, ut te’b’eeq ut ink’a’ te’tawaaq.
Ut laa’in, li Qaawa’, nink’e reheb’ jun ayeechi’ihom, naq li anjel aj sachonel btaanume’q sa’ xb’eeneb’, jo’eb’ li ralal xk’ajol laj Israel, ut ink’a’ tixkamsiheb’.
Amen.
 K’e reetal, ninye aawe, at walal, naq rik’in naq ink’a’ akajaltesi ru li aatin jo’ chanru li kawaj wik’in, ut katikib’ wi’chik btz’iib’ak choq’ re lin moos, aj Jose Smith, alalb’ej, jo’kan ajwi’ nawaj raj naq toj taab’aanu, toj reetal naq teechoy li tz’iib’anb’il esil a’in, li kink’e sa’ ruq’ a’an.
Ut chirix a’an, k’e reetal, ajalaneb’ chik li btz’iib’anb’il esil wankeb’ wik’in, li tink’e aawe wankilal re taaruuq tattenq’anq chixjaltesinkil ru.
Aj kuyunelaqat, at walal, xb’aan naq a’in xchaab’ilal inna’leb’, ut moko aajel ta ru naq taajaltesi ru li aatin sa’ li kutan a’in.
K’e reetal, li k’anjel li b’oqb’ilat chixb’aanunkil a’an tz’iib’ak choq’ re lin moos aj Jose.
Ut k’e reetal, a’ sa’ xk’ab’a’ naq ink’a’ katkana jo’ kattikla naq kat-ok chi jaltesink ru aatin, naq kiwisi aawik’in li usilal a’in.
aMaawech’i rix, at walal, xb’aan naq a’an xchaab’ilal inna’leb’ naq kinb’aanu aawe chi jo’ka’in.
K’e reetal, ink’a’ xataw xyaalal; xak’oxla naq tink’e aawe, naq maak’a’ chik kak’oxla xb’aanunkil, ka’ajwi’ patz’ok chiwu.
A’b’anan k’e reetal, ninye aawe, naq tento ataak’oxla sa’ laa k’a’uxl; toja’ naq tento btaapatz’ we ma us, ut wi us, tink’e chi cxamnak lix dsa’ aach’ool; chi jo’kan etaaweek’a naq us.
Wi b’an moko us ta maak’a’ xkomon a’an taaweek’a; taawanq b’an axwarjik aak’a’uxl, ut rik’in a’an taasachq sa’ aach’ool li k’a’ru moko us ta; jo’kan ut, moko tatruuq ta chixtz’iib’ankil li k’a’ru loq’, ka’ajwi’ wi k’eeb’il aawe inb’aan.
Anajwan, wi ta kanaw a’in katru raj chi ajaltesink ru li aatin; a’b’anan moko aajel ta ru naq taajaltesi ru li aatin anajwan.
K’e reetal, aajel chaq ru naq kattikla; a’b’an akatxuwak, ut ak xnume’ li kutan, ut moko aajel ta chik ru anajwan; Xb’aan naq, ma ink’a’ nakak’e reetal naq kink’e tz’aqal xmetz’ew lin moos aj aJose, li k’eeb’il wi’ xtz’aqob’?
Ut maajun eere kink’e sa’ tojb’a-maak.
B’aanu a’in li b’arwan katintaqla wi’, ut tat-usaaq.
Tiikaqat chi paab’ank, ut maajun aaaleek taaq’axtesi wi’ aawib’.
Xaqxooqat chi kaw sa’ li ak’anjel bkatinb’oq wi’, ut jun rismalaq aajolom ink’a’ taasachq, ut ctatwaklesiiq sa’ roso’jik li kutan.
Amen.
 Jo’ka’in naxye li Qaawa’: chi yaal, chi yaal, ninye aawe, at walal, akuyb’il laa maak, jo’ chanru li tz’aamanb’il aab’aan, xb’aan naq laa tij ut lix tijeb’ laa komon wulajenaq taqe’q sa’ lin xik.
Jo’kan ut, osob’tesinb’ilat chalen anajwan li nakatk’amok re lix alaawil li awa’b’ejihom li k’eeb’il aawe; li bawa’b’ejihom li yoo wi’ chi k’utmank li jun sutaq chik.
Chi yaal ninye aawe, lix laawil li awa’b’ejihom a’in maajo’q’e taa’isimanq chaq aawik’in, naq wankat sa’ li ruchich’och’, chi moko sa’ li ruchich’och’ chalel; A’b’anan, rik’in xtz’uumal aawe taak’eemanq li ak’utb’esihom re jalan chik; relik chi yaal, re ajwi’ li iglees.
Ut chixjunileb’ li neke’k’uluk reheb’ lix k’utb’esihom li Dios, ache’ril rib’ chanru naq neke’xk’ul, maare anchal taak’ule’q jo’ li k’a’ru yal jo’maajo’, ut eb’ a’an te’k’ame’q rub’el tojb’a-maak xb’aan a’in, ut te’tichk’oq ut te’t’ane’q naq taakub’eeq li kaq-sut-iq’, ut taa’apunq li iq’, ut btaakub’eeq li hab’, ut tixpik’a rib’ chiru li rochocheb’.
Ut jo’kan wi’chik, chi yaal ninye reheb’ laa komon, aj Sidney Rigdon ut aj Frederick G. Williams, kuyb’ileb’ xmaak ajwi’ a’an, ut ilb’ileb’ jo’ juntaq’eet aawik’in sa’ xk’amb’al lix laawil li roso’jikil awa’b’ejihom a’in; Ut jo’kan ajwi’ chi k’anjelanb’il aab’aan, lix laawil li atzoleb’aal reheb’ li profeet, li kintaqla chi k’uub’amank; Re naq rik’in a’an taaruuq te’tz’aqob’resiiq re ru sa’ xk’anjeleb’ choq’ re lix kolb’al Sion; ut eb’ lix tenamit laj Israel, ut eb’ laj Gentil, jo’ k’ihaleb’ li te’paab’anq; Re naq chi k’anjelanb’il aab’aan te’xk’ul li aatin, ut chi k’anjelanb’il xb’aaneb’ a’an li aatin taaxik toj sa’ xmaril li ruchich’och’, rik’ineb’ laj aGentil bxb’een wa, ut chirix a’an, k’ehomaq reetal, ut ilomaq, eb’ a’an te’xik rik’ineb’ laj Judio.
Toja’ ut naq nachal xkutankil naq ataak’utb’esimanq lix tel li Qaawa’ rik’in wankilal sa’ xq’unb’esinkileb’ xch’ool li tenamit, eb’ lix tenamit li maak’a’eb’ xnawom chirix li Dios, lix junkab’al laj bJose, chirix li evangelio re lix kolb’aleb’.
Xb’aan naq taak’ulmanq sa’ li kutan a’an, naq li junjunq chi winq ataarab’i xtz’aqalil li evangelio sa’ tz’aqal li raatinob’aal, jo’ chanru tz’aqal na’aatinak, rik’in xtz’uumaleb’ re li ani bk’ojob’anb’ileb’ choq’ re li cwankilal a’in, xb’aan lix k’anjelahom laj dK’ojob’anel Ch’oolej, hirb’il sa’ xb’eeneb’ choq’ re xk’utb’esinkil li Jesukristo.
Ut anajwan, chi yaal ninye eere, nink’e jun taqlahom eere naq texkanaaq sa’ li ak’anjel ut awa’b’ejil.
Ut naq akaq xechoy xjaltesinkil ru li raatineb’ li profeet, chirix chik a’an atexjolominq sa’ xb’een li na’uxman sa’ li iglees ut li btzoleb’aal; Ut chi yalaq jo’q’e, jo’ k’utb’esinb’ilaq xb’aan laj K’ojob’anel Ch’oolej, teek’ul li ak’utb’esinb’il na’leb’, re xteeb’al ru li bmuqmuukil na’leb’ re li awa’b’ejihom; Ut teek’e xtuqub’ankileb’ ru li iglees, ut ateesik’ eena’leb’ ut btextzoloq, ut teenaweb’ ru chixjunil li chaab’il hu, ut li jar paay chi caatinak, li aatinob’aal, ut li tenamit.
Ut a’inaq lee b’aanuhom ut lee taqlanb’il k’anjel sa’ chixjunil lee yu’am, naq texjolominq sa’ ch’utam, ut teek’e xtuqub’ankil ru chixjunil li na’leb’ re li iglees ut awa’b’ejihom a’in.
aMexxutaanak, chi moko chisache’q eena’leb’; chexwanq b’an chi tijb’il sa’ chixjunil lix taqenaqil eek’a’uxl ut lee bq’etq’etil, xb’aan naq naxk’am chaq jun ra’al sa’ xb’een lee raam.
K’ehomaq xtuqub’ankil ru lee rochoch; li aq’emal ut li btz’ajnil chenajtob’resi eerik’in.
Anajwan, chi yaal ninye aawe, chik’eemanq jun na’ajej, a’ yaal sa’ junpaat jo’ naru, choq’ re lix junkab’al laa tenq’ aj k’ehol na’leb’ ut aj tz’iib’, aj Frederick G. Williams.
Ut lin tiixil moos, aj aJose Smith, yuwa’b’ej, chikanaaq rochb’een lix junkab’al sa’ li na’ajej wan wi’ rochoch anajwan; ut mik’ayiman a’an toj reetal naq lix tz’uumal re li Qaawa’ tixye.
Ut lin tenq’ aj k’ehol na’leb’, a’ laj aSidney Rigdon, chikanaaq b’ar wan wi’ rochoch anajwan toj reetal naq lix tz’uumal re li Qaawa’ tixye.
Ut li obiisp chisik’oq chi yalb’il xq’e re xtawb’al jun aj ab’aanunel k’anjel; ut a’anaq a’an jun winq li wank bxb’ihomal chi k’uulanb’il—jun winq re li Dios, ut kawaq xpaab’aal— Re naq rik’in a’an taaruuq chixtojb’al rix li junjunq k’as, re naq lix k’uuleb’aal kab’l li Qaawa’ ink’a’ taasache’q xwankil chiru rilob’aaleb’ li tenamit.
Chexsik’oq chi ayalb’il eeq’e, bchextijoq junelik, ut chexwanq chi paab’ank, ut cchixjunil li k’a’aq re ru taak’anjelaq sa’ junajil choq’ re lee chaab’ilal, wi nekexb’eek chi tiik ut najultiko’ eere li dsumwank kex’ok wi’ sa’ sumwank cherib’il eerib’.
aKa’ch’inaq lee junkab’al, ut q’axal wi’chik lix junkab’al lin tiixil moos aj Jose Smith, yuwa’b’ej, chirixeb’ li ani moko wankeb’ ta sa’ lee junkab’al; Re naq li k’a’aq re ru k’eeb’il choq’ eere, re xk’eeb’al chi uxmank lin k’anjel, moko taa’isimanq ta chaq cheru ut taak’eemanq re li ani moko k’ulub’ejeb’ ta— Ut rik’in a’an texrame’q raj sa’ xtz’aqob’resinkil ru li k’a’aq re ru kexintaqla wi’.
Ut jo’kan wi’chik, chi yaal ninye eere, a’an rajom inch’ool naq lin moos xVienna Jaques tixk’ul tumin re xtojb’al li na’ajman choq’ re, ut taaxik taqe’q sa’ li ch’och’ Sion; Ut li rela’ li tumin taaruuq chi q’axtesimank choq’ we, ut a’an taak’ehe’q xq’ajkamunkil sa’ li kutan k’oxlanb’il inb’aan.
Chi yaal ninye eere, naq xk’ulub’ sa’ wilob’aal naq taaxik taqe’q sa’ li ch’och’ Sion, ut tixk’ul jun reechanihom sa’ ruq’ chaq li obiisp; Re naq taaruuq chixtawb’al xna’aj sa’ tuqtuukilal a’ yaal jo’ tiik chi paab’ank, ut moko aj q’emaq ta sa’ lix kutan chalen anajwan.
Ut k’ehomaq reetal, chi yaal ninye eere, naq teetz’iib’a li taqlahom a’in, ut teeye reheb’ lee komon Sion, sa’ xk’eeb’al xsahileb’ xch’ool rik’in rahok, naq kexinb’oq ajwi’ chi ajolomink sa’ xb’een Sion sa’ li kutan k’oxlanb’il inb’aan.
Jo’kan ut, che’xkanab’ intitz’ob’resinkil chirix li na’leb’ a’in.
K’ehomaq reetal, ninye eere naq eb’ lee komon sa’ Sion neke’ok chixjalb’aleb’ xk’a’uxl, ut eb’ li anjel neke’saho’ sa’ xch’ool chirixeb’.
A’b’anan wan k’iila k’a’aq re ru moko nasaho’ ta wi’ inch’ool, ut moko nasaho’ ta inch’ool chi tz’aqal rik’in lin moos aj aWilliam E. McLellin, chi moko rik’in lin moos aj Sidney Gilbert, ut jo’kan ajwi’ li obiisp, ut jalaneb’ chik wan naab’al k’a’ru tento te’xjal wi’ xk’a’uxleb’.
A’ut chi yaal ninye eere, naq laa’in, li Qaawa’, tinyal wu rik’in aSion, ut tintz’aamanq rik’ineb’ li kaweb’ xmetz’ew re, ut btinq’us toj reetal naq taaq’axoq-u, ut cch’ajb’ilaq chiwu.
Xb’aan naq a’an ink’a’ taa’isimanq chaq sa’ xna’aj.
Laa’in, li Qaawa’, kinyehok re.
Amen.
 Chi yaal, jo’ka’in naxye li Qaawa’ eere chirix li aHu Dewterokanoniko—Wan k’iila na’leb’ li wankeb’ chi sa’ li yaaleb’, ut lix k’ihal jaltesinb’il ru chi us; Wan k’iila na’leb’ li wankeb’ chi sa’ li moko yaaleb’ ta, li yal tiqb’il xb’aan ruq’eb li winq.
Chi yaal ninye eere, naq moko aajel ta ru naq taajaltesimanq ru li Hu Dewterokanoniko.
Jo’kan ut, ani na’ilok ru, achixtawaq xyaalal, xb’aan naq li Musiq’ej naxk’utb’esi li yaal; Ut ani kutanob’resinb’il xb’aan li aMusiq’ej tixtaw chaab’ilal rik’in; Ut ani moko nak’uluk ta rik’in li Musiq’ej, ink’a’ naru chixtawb’al chaab’ilal.
Jo’kan naq moko aajel ta ru naq taajaltesimanq ru.
Amen.
 Chi yaal, jo’ka’in naxye li Qaawa’, nink’e re li ak’anjelil sa’ junajil, k’uub’anb’il jo’ chanru li taqlahom k’eeb’il junxil, jun k’utb’esinb’il na’leb’ ut jun taqlahom chirix lin moos aj Frederick G. Williams, naq teek’ul a’an sa’ li k’anjelil.
Li k’a’ru ninye re li jun ninye re chixjunil.
Ut jo’kan wi’chik, ninye aawe laa’at inmoos Frederick G. Williams; k’eeb’ilaq aach’ool jo’ komon sa’ li k’anjelil a’in; ut a’ yaal jo’ tiikat chixpaab’ankil chixjunil li taqlahom ak k’eeb’il, osob’tesinb’ilaqat chi junelik.
Amen.
 Ut jo’kan wi’chik, chi yaal ninye eere, ex araab’ilex inb’aan, jun taqlahom nink’e eere, naq teetikib’ jun k’anjel re xk’uub’ankil reetalil ut xkawresinkil jun xtikib’ankil ut jun xk’ojob’ankil li tenamit re li broqechal Sion, arin sa’ li ch’och’ Kirtland, chi tikib’anb’ilaq rik’in li wochoch.
Ut k’ehomaq reetal, tento taab’aanumanq jo’ chanru li ak’utb’il eetalil li kink’e eere.
Ut li xb’een siir chi ch’och’ sa’ xtz’e li saq’e chiq’axtesimanq choq’ we re xkab’lankil jun ochoch choq’ re li awa’b’ejil, choq’ re lix k’anjel li aawa’b’ejil, sa’ xk’ulb’al li k’utb’esinb’il na’leb’; ut choq’ re li k’anjel sa’ li paab’aal re li awa’b’ejil, sa’ chixjunil li k’a’aq re ru chirix li iglees ut li awa’b’ejihom.
Chi yaal ninye eere, naq taakab’lamanq chi o’laju roxk’aal chi oqej xnimalaq ru ut oob’ xkaak’aal chi oqej xnajtil li roq, sa’ li jun neb’aal chi sa’.
Ut taawanq jun neb’aal taq’a ut jun neb’aal taqe’q, jo’ chanru li k’utb’il eetalil li taak’eemanq eere moqon.
Ut q’axtesinb’ilaq choq’ re li Qaawa’ chalen chaq sa’ xk’ojlajik a’an, jo’ chanru lix k’anjelil li tijonelil, jo’ chanru li k’utb’il eetalil li taak’eemanq eere moqon.
Ut q’axtesinb’ilaq chi jun xaqalil re li Qaawa’, choq’ re lix k’anjel li awa’b’ejil.
Ut ink’a’ teekanab’ ak’a’ruhaq tz’aj chi ok chi sa’; ut lin bloq’al taawanq aran, ut li wilob’aal taawanq aran.
A’b’anan wi taa’ok chi sa’ ak’a’ruhaq tz’aj, lin loq’al ink’a’ taawanq aran; ut li wilob’aal ink’a’ taa’ok chi sa’.
Ut jo’kan wi’chik, chi yaal ninye eere, li xkab’ siir chi ch’och’ sa’ xtz’e li saq’e q’axtesinb’ilaq choq’ we re xkab’lankil jun ochoch we, choq’ re li k’anjel re axk’uub’ankil choq’ hu lix bjaltesinkil ru li loq’laj hu, ut chixjunil li k’a’aq re ru li b’arwan texintaqla wi’.
Ut a’anaq o’laju roxk’aal chi oqej xnimal ru ut oob’ xkaak’aal chi oqej xnajtil li roq, sa’ li neb’aal chi sa’; ut taawanq jun neb’aal taq’a ut jun taqe’q.
Ut li ochoch a’in q’axtesinb’ilaq chi jun xaqalil re li Qaawa’ chalen chaq sa’ xk’ojlajik a’an, choq’ re li k’anjel re k’uub’ank hu, sa’ chixjunil li k’a’aq re ru li b’arwan texintaqla wi’, re naq santaq, moko muxb’ilaq ta, jo’ chanru li k’utb’il eetalil sa’ chixjunil li k’a’aq re ru, jo’ taak’eemanq eere.
Ut sa’ li rox siir lin moos aj Hyrum Smith tixk’ul li reechanihom.
Ut sa’ li xb’een ut xkab’ siir sa’ xnim li saq’e eb’ lin moos aj Reynolds Cahoon ut aj Jared Carter te’xk’ul li reechanihomeb’— Re taaruuq te’xb’aanu li k’anjel li kinxaqab’ choq’ reheb’, re wank choq’ jun ch’utam re xkab’lankileb’ li wochoch, jo’ chanru li taqlahom, li kink’e laa’in, li Qaawa’ Dios, eere.
Eb’ li wiib’ chi ochoch a’in tento naq ink’a’ te’kab’lamanq toj reetal naq nink’e eere jun taqlahom chirixeb’.
Ut anajwan maak’a’ chik nink’e eere sa’ li hoonal a’in.
Amen.
 Chi yaal, jo’ka’in naxye li Qaawa’ eere laa’ex li nekexinra, ut li ani nekeb’inra atinq’us ajwi’ re naq bkuyb’ilaq lix maakeb’, xb’aan naq rik’in li q’usuk ninkawresi jun b’e choq’ re cxkolb’aleb’ sa’ chixjunil li k’a’aq re ru chiru li daaleek, ut kexinra chaq— Jo’kan ut, tento naq texq’use’q ut texwanq chi ch’iilanb’il chiru li wilob’aal; Xb’aan naq xexmaakob’ chiwu rik’in jun maak q’axal ra, rik’in naq ink’a’ kek’oxla li xnimal ru taqlahom sa’ chixjunil li k’a’aq re ru, li kink’e eere chirix lix kab’lankil li awochoch; Choq’ re li kawresink li nink’oxla xkawresinkileb’ wi’ lin apostol re axsetb’al li ruq’ li wawimq li jun sutaq chik, re tink’e chi uxmank lin bjalanil b’aanuhom, re ctinhoy lin Musiq’ sa’ xb’een chixjunil li tz’ejwalej— A’b’anan k’ehomaq reetal, chi yaal ninye eere, naq naab’aleb’ wan li xe’k’ojob’aak sa’ eeyanq, li keb’inb’oq, a’b’an moko k’i ta reheb’ asik’b’ileb’ ru.
Eb’ li ink’a’ sik’b’ileb’ ru xe’maakob’ rik’in jun li maak q’axal ra, rik’in naq yookeb’ chi b’eek chiru aq’ojyin sa’ wa’leb’.
Ut choq’ re li ajom a’in kink’e eere jun taqlahom naq teeb’oq lee ach’utlajik re tiik ruhil k’a’uxlej, re naq lix bkuyum eesa’ ut li yaab’ak eeb’aan taataqe’q sa’ xxik li Qaawa’ re cSabaot, a’an chi k’utb’il xyaalalil li aatin, laj dyo’ob’tesihom re li xb’een kutan, li xtiklajik ut li roso’jik.
Relik chi yaal, ninye chi yaal eere, nink’e eere jun taqlahom naq teekab’la jun ochoch, sa’ li nink’oxla wi’ axtiqib’ankileb’ li keb’insik’ ru rik’in wankilal li nachal chaq taqe’q; Xb’aan naq a’in lix ayeechi’ihom li Yuwa’b’ej choq’ eere; jo’kan naq nekexintaqla chi kanaak, jo’ chanru eb’ lin apostol aran Jerusalen.
A’b’anan, eb’ lin moos ke’maakob’ rik’in jun maak q’axal ra, ut kiwakli li awech’ok-ib’ sa’ li btzoleb’aal reheb’ li profeet; li q’axal ra kiweek’a, chan lee Qaawa’; jo’kan naq keb’intaqla chi xik re naq q’usb’ilaqeb’.
Chi yaal ninye eere, a’an rajom inch’ool naq teekab’la jun ochoch.
Wi nekepaab’ lin taqlahom taawanq eewankil chixkab’lankil.
Wi amoko nekepaab’ ta lin taqlahom, lix brahom li Yuwa’b’ej ink’a’ taakanaaq eerik’in, jo’kan naq texb’eeq sa’ q’ojyin.
Anajwan wahi’ xchaab’ilal li na’leb’, ut lix na’leb’ li Qaawa’—chikab’lamanq li ochoch, moko jo’ chanru ta li nab’aanuman sa’ li ruchich’och’, xb’aan naq moko nink’e ta eere naq texwanq jo’ chanru li ruchich’och’; Jo’kan ut, chikab’lamanq jo’ chanru li tink’ut chiru oxib’ eere, li teexaqab’ ut teek’ojob’ choq’ re li wankilal a’in.
Ut lix nimal a’an a’anaq o’laju roxk’aal chi oqej xnimal li ru, ut oob’ xkaak’aalaq chi oqej xnajtil li roq, sa’ li jun neb’aal chi sa’.
Ut li jun raqal taq’a re li jun neb’aal chi sa’ chiq’axtesimanq we choq’ re lee mayej re li loq’laj wa’ak, ut choq’ re lee jultikanb’il aatin, ut lix kuyunik eesa’, ut li tijok eeb’aan, ut lix aq’axtesinkil chiwu lee rajom q’axal sant, chan lee Qaawa’.
Ut li jun raqal taqe’q re li neb’aal chi sa’ chiq’axtesimanq we choq’ tzoleb’aal reheb’ lin apostol, chan li K’ajolb’ej aAhman; malaj sa’ jalan chik aatin, li Alfus, malaj, sa’ jalan chik aatin, li Omegus, a’an ajwi’ li Jesukristo lee bQaawa’.
Amen.
 K’ehomaq reetal, ninye eere, wahi’ xchaab’ilal li na’leb’, li naru teenaw wi’ k’a’ru teeb’aanu chirix li na’leb’ a’in, xb’aan naq aajel ru choq’ we naq li aoqech a’in li kink’ojob’ choq’ xmetz’ew Sion taak’ehe’q xkawil xmetz’ew.
Jo’kan ut, lin moos aj Newel K. Whitney chijolominq re li na’ajej li yeeb’il sa’ eeyanq, sa’ li nink’oxla wi’ xkab’lankil lin santil ochoch.
Ut jo’kan wi’chik, chijachmanq ru sa’ li jar siir chi ch’och’, jo’ chanru xchaab’ilal li na’leb’, choq’ re lix chaab’ilaleb’ li ani neke’sik’ok reechanihomeb’, jo’ chanru naq taak’uub’amanq sa’ ch’utam sa’ eeyanq.
Jo’kan ut, k’ehomaq reetal naq teek’uub’ li na’leb’ a’in, ut li jun raqal a’an li na’ajman re xtenq’ankil lin ak’anjelil, choq’ re xk’eeb’al chi k’utmank li waatin chiruheb’ li ralal xk’ajoleb’ li winq.
Xb’aan naq k’ehomaq reetal, chi yaal ninye eere, a’in li aajel aajel ru choq’ we, naq li waatin taawulaq rik’ineb’ li ralal xk’ajoleb’ li winq, re naq taa’uxq xkub’sinkileb’ xch’ool li ralal xk’ajoleb’ li winq choq’ re lee chaab’ilal.
Chi jo’kan.
Amen.
Ut jo’kan wi’chik, chi yaal ninye eere, a’an xchaab’ilal inna’leb’ ut aajel ru choq’ we, naq lin moos aj John Johnson, li kink’ulub’a wi’ xmayej, ut li wab’ihom wi’ xtij, li nink’e wi’ chi yeechi’inb’il li junelik yu’am, a’ yaal jo’ naxpaab’eb’ lin taqlahom chalen anajwan— Xb’aan naq a’an ralal xk’ajol laj aJose ut natz’aqon sa’eb’ li osob’tesiik xb’aan li k’a’ru yeechi’inb’il reheb’ lix yuwa’— Chi yaal ninye eere, aajel ru choq’ we naq a’an taa’ok choq’ komon sa’ li k’anjelil, re taaruuq chi tenq’ank sa’ xk’eeb’al chi k’utmank li waatin chiruheb’ li ralal xk’ajoleb’ li winq.
Jo’kan naq teek’ojob’ a’an choq’ re li osob’tesink a’in, ut a’an chi yalb’il xq’e tixsik’ risinkil li jar ramleb’ li wankeb’ sa’ xb’een li ochoch li yeeb’il sa’ eeyanq, re naq a’an taaruuq chi wank chi sa’.
Chi jo’kan.
Amen.
 Chi yaal ninye eere laa’ex li raab’ilex inb’aan, nekexwaatina rik’in lix yaab’ inkux, a’ lix yaab’ xkux lin Musiq’, re taaruuq tink’ut cheru li rajom inch’ool chirixeb’ lee komon sa’ li ch’och’ aSion, naab’al li tuulaneb’ wi’ xch’ool chi yaal ut neke’xsik’ chi yalb’ileb’ xq’e xtzolb’al li chaab’il na’leb’ ut xtawb’al li yaal.
Chi yaal, chi yaal ninye eere, osob’tesinb’ileb’ xkomoneb’ a’an, xb’aan naq eb’ a’an te’k’uluq; xb’aan naq laa’in, li Qaawa’, nink’ut li uxtaan chiru chixjunileb’ li atuulan, ut sa’ xb’een chixjunil li ani nawaj, re naq tiikob’resinb’ilaq wu naq teb’ink’am sa’ li raqb’a-aatin.
K’ehomaq reetal, ninye eere, chirix li atzoleb’aal sa’ Sion, laa’in, li Qaawa’, nasaho’ chi tz’aqal inch’ool naq taawanq jun tzoleb’aal sa’ Sion, ut rik’in ajwi’ lin moos aj bParley P. Pratt, xb’aan naq a’an nakana wik’in.
Ut a’ yaal jo’ toj nakana wik’in, toj taawanq chi jolomink sa’ xb’een li tzoleb’aal sa’ li ch’och’ Sion toj reetal naq tink’e jalan chik taqlahom re.
Ut laa’in tinwosob’tesi rik’in xk’ihanik li osob’tesink, sa’ xch’olob’ankil chixjunileb’ li loq’laj hu ut li muqmuukil na’leb’ re xwaklesinkil li raam li tzoleb’aal, ut li iglees sa’ Sion.
Ut re li rela’ li tzoleb’aal, laa’in, li Qaawa’, wan inch’ool chixk’utb’al li uxtaan; a’b’anan wankeb’ li tento naq ate’q’use’q, ut lix k’anjeleb’ te’k’ehe’q chi nawmank.
K’eeb’il li amaal sa’ xxe’ileb’ li che’; ut li junjunq xtoonal li che’ li moko chaab’il ta bna’uuchin, taayok’manq chaq ut taakutmanq sa’ li xam.
Laa’in, li Qaawa’, kinyehok re.
Chi yaal ninye eere, chixjunileb’ sa’ xyanqeb’ li neke’nawok re naq lix ach’ooleb’ bmaak’a’eb’ xb’alaq’, ut yot’b’ileb’, ut lix musiq’eb’ tuulaneb’, ut cwankeb’ xch’ool chixpaab’ankil lix sumwankeb’ rik’in dmayejak—relik chi yaal, li junjunq chi mayej li tintaqla laa’in, li Qaawa’—eb’ a’an ek’ulub’anb’ileb’ inb’aan.
Xb’aan naq laa’in, li Qaawa’, teb’ink’e chi uuchink jo’ jun xtoonal li che’ q’axal na’uuchin, li awb’il sa’ jun chaab’il ch’och’, chire jun saq ruhil roq li ha’, li naruuchini naab’al li loq’laj ru che’.
Chi yaal ninye eere, naq a’an li wajom naq taakab’lamanq jun aochoch choq’ we sa’ li ch’och’ Sion jo’ chanru li bk’utb’il eetalil li xink’e eere.
Relik chi yaal, chikab’lamanq chi seeb’, rik’in lix lajetqileb’ lin tenamit.
K’ehomaq reetal, a’in li alajetqil ut li mayej li ninteneb’ laa’in, li Qaawa’, sa’ ruq’eb’, re naq taakab’lamanq jun bochoch choq’ we, choq’ re xkolb’al Sion— Choq’ jun xna’aj li ab’antioxink choq’ reheb’ chixjunil laj santil paab’anel, ut choq’ jun xna’aj li tzole’k choq’ re chixjunileb’ li b’oqb’ileb’ sa’ xk’anjel li paab’aal sa’ chixjunil lix jar b’oqb’aleb’ ut li ropiiseb’; Re naq te’tz’aqob’resiiq re ru sa’ axtawb’al ru lix k’anjeleb’, sa’ xxe’ul li na’leb’ank, sa’ li jar raqal chi na’leb’, sa’ li tzol’leb’, sa’ chixjunil li k’a’aq re ru chirix lix bawa’b’ejihom li Dios sa’ li ruchich’och’, li awa’b’ejihom li k’ojob’anb’il wi’ cxlaawil a’an sa’ eeb’een.
Ut a’ yaal jo’ eb’ lin tenamit neke’xkab’la jun ochoch choq’ we sa’ lix k’ab’a’ li Qaawa’, ut ink’a’ neke’xkanab’ ak’a’ruhaq tz’aj chi ok chi sa’, re naq ink’a’ muxb’ilaq, lin bloq’al taahilanq sa’ xb’een; Relik chi yaal, ut taawanq aran li awilob’aal, xb’aan naq laa’in tin’ok chi sa’, ut chixjunileb’ li bsaqeb’ ru xch’ool li neke’ok chi sa’ te’ril ru li Dios.
A’b’anan wi namuxe’ ink’a’ tin’ok chi sa’, ut lin loq’al maak’a’aq aran; xb’aan naq laa’in ink’a’ tin’ok sa’eb’ li ochoch li moko santeb’ ta.
Ut anajwan, k’ehomaq reetal, wi Sion tixb’aanu li k’a’aq re ru a’in, ataa’usaaq, ut tixhel rib’ ut taa’ok chi q’axal nimaq xloq’al, q’axal xnimalaq ru, ut q’axal xuwajelaq.
Ut eb’ li atenamit re li ruchich’och’ te’xnima ru, ut te’xye: bSion a’an chi yaal lix tenamit li qaDios, ut chi yaal Sion ink’a’ naru chi t’ane’k, chi moko chi eek’asimank chaq sa’ xna’aj, xb’aan naq li Dios wan aran, ut li ruq’ li Qaawa’ wan aran; Ut a’an kixxaqab’ aatin rik’in xwankil lix nimal xmetz’ew naq taawanq a’an choq’ xkolb’al ut choq’ lix anajt xteramil kab’l.
Jo’kan ut, chi yaal, jo’ka’in naxye li Qaawa’, chisaho’q Sion sa’ xch’ool, xb’aan naq a’in aSion—li saqeb’ ru xch’ool; jo’kan ut, chisaho’q Sion sa’ xch’ool, us ta chixjunileb’ laj maak te’yaab’aq.
Xb’aan naq k’ehomaq reetal, ut ilomaq, nachal li aeeqajunk chi seeb’ sa’ xb’eeneb’ li moko useb’ ta chanchan li sut iq’; ut ani tixkol rib’ chiru?
Lix arapleb’ li Qaawa’ taanume’q chi q’eq ut chi kutan, ut li resilal a’an tixch’i’ch’i’iheb’ chixjunil li tenamit; relik chi yaal, ink’a’ taarame’q toj reetal naq taak’ulunq li Qaawa’; Xb’aan naq li xik’ nareek’a li Qaawa’ wan chi lochb’il chirix lix tz’eqb’eetalileb’ ut chixjunil lix maa’us aj k’anjeleb’.
A’b’anan, Sion atixkol rib’ wi naxk’e xch’ool chixb’aanunkil chixjunil li k’a’aq re ru li b’arwan kintaqla wi’.
A’b’anan wi moko naxk’e ta xch’ool chixb’aanunkil yalaq k’a’ru kintaqla wi’, atinwula’ani a’an a’ yaal jo’ chanru chixjunil lix k’anjel, rik’in rahil ch’a’ajkilal, rik’in byajel, rik’in b’onb’il yajel, rik’in yok’leb’ ch’iich’, rik’in ceeqajunk, rik’in dxam aj sachonel.
A’b’anan, chiyeemanq li jun sutaq a’in sa’ xxik li aatin a’in tz’iib’anb’il, naq laa’in, li Qaawa’, kink’ulub’a lix mayej; ut wi ink’a’ chik taamaakob’q, amaajun reheb’ li k’a’aq re ru a’in taachalq sa’ xb’een; Ut laa’in atinwosob’tesi rik’in osob’tesihom, ut tink’ihob’resi jun xk’ihanik li osob’tesink sa’ xb’een, ut sa’ xb’eeneb’ jar tasal lix tenamit chi junelik q’e kutan, chan li Qaawa’ lee Dios.
Amen.
 K’ehomaq reetal, jo’ka’in naxye li Qaawa’ re lin moos aj John Murdock—b’oqb’ilat chi xik sa’eb’ li ch’och’ sa’ releb’aal li saq’e, sa’ li junjunq chi ochoch, sa’ li junjunq chi k’aleb’aal, ut sa’ li junjunq chi tenamit, re xjultikankil lin evangelio li junelik nakana chiruheb’ li ani wankeb’ chi sa’, sa’ xyi li arahob’tesiik ut li maa’usilal.
Ut ani anak’uluk aawe nikinixk’ul laa’in; ut taawanq aawankil chixch’olob’ankil li waatin rik’in bxk’utunik lin Loq’laj Musiq’.
Ut ani nak’uluk aawe achanchan jun ch’ina al, naxk’ul lin bawa’b’ejihom, ut osob’tesinb’ileb’ a’an, xb’aan naq te’xk’ul li cuxtaanaak.
Ut ani natz’eqtaanank aawe, atz’eqtaananb’ilaq xb’aan lin Yuwa’ ut li rochoch a’an; ut taach’ajob’resi laa bwoq sa’eb’ li muqmuukil na’ajej chire li b’e re xch’olob’ankil xyaalal chirixeb’.
Ut k’ehomaq reetal, ut ilomaq, atink’ulunq chi seeb’ re braqok aatin, re xq’unb’esinkileb’ xch’ool chixjunil chirix li maa’us aj b’aanuhom ke’xb’aanu chaq chiwu, jo’ tz’iib’anb’il sa’ li jun raqal chi hu.
Ut anajwan, ninye chi yaal aawe, naq moko aajel ta ru naq tatxik toj reetal naq k’eeb’ilaq li taak’anjelaq reheb’ laa kok’al, ut taqlanb’ilaqeb’ sa’ q’unal rik’in li obiisp aran Sion.
Ut chirix junjunq chihab’, wi nakawaj wik’in, tatruuq ajwi’ chi xik sa’ li chaab’il ch’och’, re xk’ulb’al laa weechanihom; Wi ut ink’a’, tatkanaaq sa’ xch’olob’ankil lin evangelio atoj reetal naq tatxoke’q.
Amen.
Chinawmanq a’in:Sa’  Septiembre , sa’ li Jolomil Ch’utub’aj-ib’  re waqib’ po re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan, kik’ute’ li aatin a’in xb’aan li Awa’b’ej N. Eldon Tanner, Xb’een Tenq’ aj K’ehol Na’leb’ re li Xb’eenil Awa’b’ejil re li Iglees:Sa’ xtiklajik li po Junio sa’ li chihab’ a’in, li Xb’eenil Awa’b’ejil xe’xye resil naq xk’ule’ jun k’utb’esinb’il na’leb’ xb’aan li Awa’b’ej Spencer W. Kimball, li nak’eeman wi’ li tijonelil ut li rosob’tesihom li santil ochoch re chixjunileb’ li komon winq re li Iglees li k’ulub’ejeb’.
Li Awa’b’ej Kimball xpatz’ we naq tinye re li ch’utub’aj-ib’ naq chirix naq a’an xk’ul li k’utb’esinb’il na’leb’ a’in, li xchal rik’in chirix xnajtil li k’oxlank ut tijok sa’eb’ li loq’laj na’ajej sa’ li santil ochoch, a’an xk’ut chiruheb’ lix tenq’ aj k’ehol na’leb’, li xe’k’uluk re ut xe’xk’ulub’a.
Chirix a’an xk’utman chiru lix Molameb’ li Kab’laju chi Apostol, li xe’xk’ulub’a sa’ junajil, ut chirix a’an xk’utman chiru chixjunileb’ chik li Jolomil aj B’eresinel, li xe’xk’ulub’a ajwi’ sa’ junajil.Li Awa’b’ej Kimball xpatz’ we naq tinye anajwan li tz’iib’anb’il sa’ li taqlanb’il hu a’in: Junio, Re chixjunileb’ li jolomil ut jek’inb’il aj k’anjel sa’ li tijonelil re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan chiru chixjunil li ruchich’och’:Ex qas qiitz’in:Naq naqil lix tamjik lix k’anjel li Qaawa’ chiru li ruchich’och’, xqab’antioxi naq eb’ li wankeb’ sa’ k’iila tenamit xe’xk’ulub’a li esil chirix li evangelio li k’ojob’anb’il wi’chik, ut xe’xjunaji rib’ rik’in li iglees chi k’a’jo’ xk’ihal li rajlankileb’.
Rik’in ut a’in xoo’eek’asiik chirajb’al naq taak’eemanq re li junjunq komon re li Iglees li k’ulub’ej, chixjunil li usilal ut li osob’tesink li natawman sa’ li evangelio.Rik’in naq qanawom li k’a’ru yeechi’inb’il chaq xb’aaneb’ li profeet ut li awa’b’ej re li Iglees li xe’wan chaq junxil chiqu naq sa’ junaq kutan, sa’ lix junelikil k’uub’anb’il k’anjel li Dios, chixjunileb’ li qakomon li k’ulub’ejeb’ te’ruuq chixk’ulb’al li tijonelil, ut rik’in naq qilom lix tiikilaleb chi paab’ank li ani ramb’il chiruheb’ li tijonelil, xqatz’aaman chi najt ut chi anchal qach’ool chirixeb’ a’in, li qas qiitz’in li tiikeb’ chi paab’ank, ut xqanumsi k’iila hoonal sa’ li Taqenaqil Na’ajej sa’ li Santil Ochoch re xtz’aamankil chiru li Qaawa’ naq tixb’eresi qana’leb’ chalen chaq sa’ choxa.A’an xrab’i li qatij, ut chi k’utb’esinb’il xk’ut xyaalal naq ak xwulak li kutan yeechi’inb’il chaq chiru k’iila kutan, naq li junjunq chi winq sa’ li Iglees li tiik chi paab’ank ut k’ulub’ej, taaruuq chixk’ulb’al li santil tijonelil, rik’in wankilal re xk’anjelankil li choxahil wankilal li k’eeb’il chi sa’, ut tixyal, rochb’eeneb’ li raab’ileb’ xb’aan, li junjunq chi osob’tesink li na’el chaq rik’in, sa’ li wan wi’ li rosob’tesihom li santil ochoch.
Chi jo’kan, chixjunileb’ li komon winq sa’ li Iglees li k’ulub’ejeb’ neke’ru chi k’ojob’amank sa’ li tijonelil, maak’a’ naxye k’a’ru lix xe’toonaleb’ malaj xb’onol lix tib’eleb’.
Nayeeman reheb’ laj jolominel re li tijonelil naq te’xb’aanu jo’ li k’utb’il, ut te’xb’aanu chi ch’olch’o li tz’ilok-ix rik’ineb’ li ani te’ruuq chi k’ojob’aak sa’ li Tijonelil re Aaron malaj re Melkisedek, re xk’eeb’al reetal naq neke’xk’am chi tz’aqal li na’leb’ k’utb’il re naq k’ulub’ejaqeb’.Naqach’olob’ rik’in x’anchalil qak’a’uxl naq li Qaawa’ ak xk’e chi nawmank li rajom xch’ool re taa’uxq li rosob’tesinkileb’ li ralal xk’ajol chiru li ruchich’och’, li te’ab’inq chiru lix yaab’eb’ xkux lix moos li k’eeb’ileb’ xwankil, ut te’xkawresi rib’ chixk’ulb’al chixjunil li rosob’tesihom li evangelio.Chi anchal qach’ool naqaye,Spencer W. KimballN.
Eldon TannerMarion G. RomneyLi Xb’eenil Awa’b’ejilRik’in naq naqak’ulub’a laj Spencer W. Kimball jo’ li profeet, aj ilol na’leb’, ut aj k’utb’esinel, ut awa’b’ej re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan, tz’aamanb’il naq laa’o jo’ xch’utlajik li komonil taqak’ulub’a li k’utb’esinb’il na’leb’ a’in jo’ li raatin ut rajom xch’ool li Qaawa’.
Chixjunileb’ li neke’k’ulub’ank re che’xk’ut rik’in xtaqsinkil lix nim uq’.
Ani ink’a’ nak’ulub’ank re, chixk’ut ajwi’ chi jo’kan.Kixaqab’aman sa’ junajil xk’ulub’ankil li tz’aamanb’il.Lago Salado, Utah,  Septiembre, .
 Laa’o anaqapaab’ li bDios, li Junelik Yuwa’b’ej, ut li Jesukristo, li cRalal, ut li dSantil Musiq’ej.
Laa’o naqapaab’ naq eb’ li winq te’k’ehe’q xtojb’a-maak xb’aan atz’aqal lix maakeb’ a’an, ut moko xb’aan ta li q’etok aatin bre laj Adan.
Laa’o naqapaab’ naq sa’ xk’ab’a’ lix atojb’al rix li maak xb’aan li Kristo, chixjunileb’ li winq neke’ru chi bkole’k, rik’in cab’ink chiru li dchaq’rab’ ut k’ojob’anb’il k’anjel re li eEvangelio.
Laa’o naqapaab’ naq li xb’een raqal chi na’leb’ ut ak’ojob’anb’il k’anjel re li Evangelio a’aneb’: xb’een, bXpaab’ankil li Qaawa’ Jesukristo; xkab’, Li cjalb’a-k’a’uxlej; rox, Li dkub’iha’ chi sub’b’il choq’ re erisinkil li maak; xkaa, Xk’eeb’al li fuq’ej choq’ re li gmaatan re li Santil Musiq’ej.
Laa’o naqapaab’ naq jun li winq tento ataab’oqe’q xb’aan li Dios, rik’in bprofeetil aatin, ut rik’in xk’eeb’al li cuq’ej xb’aaneb’ li dk’eeb’ileb’ xwankil, re etixjultika li Evangelio ut tixk’anjela li fk’ojob’anb’il k’anjel li wan chi sa’.
Laa’o naqapaab’ li Iglees jo’ chanru ajwi’ naq ak’uub’anb’il chaq najter, a’an rik’ineb’ li bapostol, li cprofeet, laj dk’aak’alenel, laj tzolonel, elaj osob’tesinel, ut xkomoneb’ chik.
Laa’o naqapaab’ naq wan li amaatan re li bjalanil aatinob’aal, li cprofeetil aatin, li dk’utb’esink, li ek’utb’esinb’il matk’, li fk’irtesink, gxk’utb’al xyaalal li jalanil aatinob’aal, ut xkomoneb’ chik.
Laa’o naqapaab’ naq li aSantil Hu a’an braatin li Dios a’ yaal jo’ jaltesinb’il ru cchi tiik; naqapaab’ ajwi’ naq dlix Hu laj Mormon a’an raatin li Dios.
Laa’o naqapaab’ chixjunil li ak axk’utb’esi li Dios, chixjunil li naxk’utb’esi anajwan, ut naqapaab’ naq toj btixk’utb’esi k’iila na’leb’ li xninqaleb’ ru ut ninqeb’ xwankil chirix lix Awa’b’ejihom li Dios.
Laa’o naqapaab’ naq ataach’utub’amanq Israel chi yaal, ut naq te’k’ojob’amanq wi’chik li bLajeeb’ Teepal; naq cSion (li Ak’ Jerusalen) taakab’lamanq sa’ xb’een li nimla ch’och’ America; naq li Kristo ajwi’ dtaa’awa’b’ejinq sa’ xb’een li ruchich’och’, ut naq li ruchich’och’ etaa’ak’ob’resiiq ru ut tixk’ul lix fchoxahil gloq’al.
Laa’o naqaye naq wan li aqak’ulub’ xloq’oninkil li Nimajwal Dios jo’ chanru bnaxtaqla tz’aqal li creek’ob’aal li qach’ool, ut naqak’e xk’ulub’eb’ chixjunil li winq chixb’aanunkil chi jo’kan, maak’a’ naxye chanru, b’ar, ut k’a’ru dneke’xloq’oni.
Laa’o naqapaab’ naq na’ajman wank rub’el xwankileb’ li rey, li awa’b’ej, laj taqlanel, ut laj k’anjenel re poopol, jo’ ajwi’ xpaab’ankil, roxloq’inkil, ut xwaklesinkil li achaq’rab’.
Laa’o naqapaab’ naq tento naq amaak’a’aq qab’alaq’, yaalaqo, bsaqaq ru qach’ool, aj k’ehonelaqo, chaab’ilaq qayu’am, ut naq ctaqab’aanu li chaab’ilal re chixjunileb’ li winq; chi yaal naru naqaye naq naqataaqe lix dyehom laj Pablo—Chixjunil naqapaab’, chixjunil enaqayo’oni, ak xqakuy naab’al li k’a’aq re ru, ut naqaj ruhank fchixkuyb’al chixjunil li k’a’aq re ru.
Wi wan k’a’ruhaq li gsaq ru, li chaq’al ru, li chaab’il esil yeeb’il chirix malaj nimajel ru, naqasik’ li k’a’aq re ru a’in.Jose Smith.
 Anajwan li Qaawa’ Dios kixkanab’ chi nimank xrahil li we’ej sa’ li ch’och’ Ur, jo’kan naq laj aHaran, li wiitz’in, kikam; a’b’an laj bTeraj, lin yuwa’, toj kiwan sa’ li ch’och’ Ur, reheb’ laj Kaldeo.
Ut kik’ulman naq laa’in, aj Abraham, kink’am li axSaray choq’ wixaqil, ut laj bNajor, li wiitz’in, kixk’am li xMilka choq’ rixaqil, a’an xrab’in laj Haran.
Anajwan li Qaawa’ akixye chaq we: Abraham, elen chaq sa’ laa ch’och’, ut rik’ineb’ chaq laa wech alal, ut sa’ rochoch chaq laa yuwa’, toj sa’ jun li ch’och’ li tink’ut chawu.
Jo’kan naq kin’el chaq sa’ li ch’och’ aUr, reheb’ laj Kaldeo, re tinxik sa’ li ch’och’ Kanahan; ut kink’am chiwix laj Lot, ralal li wiitz’in, ut li rixaqil, ut li xSaray li wixaqil; ut jo’kan ajwi’ lin byuwa’ kinixtaaqe, toj sa’ li ch’och’ li kiqak’ab’a’i Haran.
Ut kich’ana li we’ej; ut lin yuwa’ kikana Haran ut kiwan rochoch aran, xb’aan naq wankeb’ naab’al li ketomq sa’ Haran; ut lin yuwa’ kisutq’i wi’chik rik’in li aloq’onink pak’b’il dios, jo’kan naq kikana Haran.
A’b’anan laa’in, laj Abraham, ut laj aLot, ralal li wiitz’in, kootijok chiru li Qaawa’, ut li Qaawa’ bkixk’ut rib’ chiwu, ut kixye we: Waklin, ut k’am laj Lot chawix; xb’aan naq laa’in k’eeb’il inch’ool chawisinkil chaq Haran, ut chak’eeb’al choq’ aj k’anjel re xk’amb’al lin ck’ab’a’ sa’ jun jalanil dch’och’ li tink’e re laa wiyajil moqon chik chawix choq’ jun eechanihom li junelik taakanaaq, naq te’ab’inq chiru lix yaab’ inkux.
Xb’aan naq laa’in li Qaawa’ laa Dios; ninwan sa’ choxa; li ruchich’och’ a’an axaqleb’aal li woq; ninhel li wuq’ sa’ xb’een li palaw, ut a’an na’ab’ink chiru lix yaab’ inkux; nink’e li iq’ ut li xam chi wank choq’ binb’eleb’aal; ninye reheb’ li tzuul—Elenqex arin—ut k’e reetal, k’amb’ileb’ xb’aan jun li sut iq’, sa’ junpaat, sachaamileb’.
Lin k’ab’a’ a’an li aJehova, ut bninnaw li roso’jik chalen chaq sa’ lix tiklajik; jo’kan naq li wuq’ taawanq sa’ aab’een.
Ut aawik’in tinyiib’ jun xnimal ru tenamit, ut atatwosob’tesi chi q’axenaq xb’isb’al, ut tinnimob’resi ru laa k’ab’a’ sa’ xyanqeb’ chixjunil li tenamit, ut tatwanq choq’ osob’tesink chiruheb’ laa wiyajil moqon chik chawix, re naq sa’ ruq’eb’ a’an te’xk’am li k’anjel ut li bTijonelil a’in rik’ineb’ chixjunil li tenamit; Ut te’wosob’tesi rik’in laa k’ab’a’; xb’aan naq jo’ k’ihaleb’ li neke’k’uluk re li aEvangelio a’in, k’ab’a’inb’ilaqeb’ jo’ chanru laa k’ab’a’, ut te’k’ehe’q sa’ ajl jo’ baawiyajil, ut te’wakliiq ut tate’rosob’tesi, jo’ lix cyuwa’eb’; Ut atinwosob’tesiheb’ li ani te’osob’tesinq aawe, ut tinmajewaheb’ li ani te’majewanq aawe, ut aawik’in (malaj rik’in laa Tijonelil) ut rik’ineb’ laa bwiyajil (malaj laa Tijonelil), xb’aan naq nink’e jun yeechi’ihom aawe naq lix ck’ulub’il a’in taakanaaq aawik’in, ut rik’ineb’ laa wiyajil mokon chik chawix (a’an ajwi’ li tz’aqal iyajilb’ej, malaj riyajil li tib’elej) te’osob’tesimanq chixjunil li junkab’al re li ruchich’och’, rik’in ajwi’ li osob’tesink re li Evangelio, a’an li osob’tesink re li kolb’a-ib’, re ajwi’ li junelik yu’am.
Anajwan, chirix naq li Qaawa’ kiraqe’ chi aatinak wik’in, ut kirisi chaq li rilob’aal chiwu, kinye sa’ inch’ool: Laa moos axatxsik’ chi anchal xch’ool; anajwan ut xatintaw; Laa’at kataqla laa anjel re ainkolb’al chiruheb’ li dios re Elkenah, ut usaq tinb’aanu wi tin’ab’inq chiru lix yaab’ aakux; jo’kan ut, kanab’ laa moos chi wakliik ut chi elk sa’ tuqtuukilal.
Jo’kan naq laa’in, aj Abraham, kin’el chaq jo’ chanru kixye li Qaawa’ we, ut laj Lot wochb’een; ut laa’in, aj Abraham, aoxk’aal rik’in wiib’ inchihab’ naq kin’el chaq Haran.
Ut kink’am chiwix li axSaray, li kink’am choq’ wixaqil naq kinwan chaq bUr, aran Kaldea, ut laj Lot, ralal li wiitz’in, ut chixjunil li k’a’ru qe li kiqach’utub’ chaq, ut eb’ li aamej li ckiqak’ul chaq Haran, ut xookoho sa’ xb’ehil li ch’och’ dKanahan, ut koowan sa’ muheb’aal t’ikr naq yooko chi xik sa’ li qab’e; Chi jo’kan, kiwan li junelik q’e kutan choq’ qatz’apb’al ut aqasaqoonaq ut qakolb’al, naq yooko chi b’eek chalen chaq Haran chiru xb’ehil Jerxon, re toowulaq sa’ li ch’och’ Kanahan.
Anajwan laa’in, aj Abraham, kinyiib’ jun aartal sa’ li ch’och’ Jerxon, ut kinb’aanu jun mayej chiru li Qaawa’, ut kintijok re taa’isimanq chaq li bwe’ej sa’ lix junkab’al lin yuwa’, re naq ink’a’ te’oso’q.
Toja’ ut naq koo’el chaq Jerxon chiru li ch’och’ toj sa’ li na’ajej Sikem; a’an wan chiru li helhookil ch’och’ More, ut ak chalenaqo chiru xnub’aal lix ch’och’eb’ laj aKanahanita, ut kinq’axtesi li bmayej aran sa’ li helhookil ch’och’ More, ut kinpatz’ xk’ab’a’ li Qaawa’ rik’in x’anchalil inch’ool, xb’aan naq ak chalenaqo sa’ xch’och’eb’ li tenamit a’in aj loq’onihom pak’b’il dios.
Ut li Qaawa’ kixk’ut rib’ chiwu re xsumenkil ru lin tij, ut kixye we: Re laa wiyajil tink’e li ach’och’ a’in.
Ut laa’in, aj Abraham, kinwakli chaq sa’ xna’aj li artal li kinyiib’ chaq choq’ re li Qaawa’, ut kiwisi chaq wib’ aran toj sa’ jun tzuul chixk’atq aBetel sa’ releb’aal li saq’e, ut kinyiib’ lin muheb’aal t’ikr aran, chi wank Betel sa’ rokeb’aal li Saq’e ut bHay sa’ releb’aal; ut aran kinyiib’ jun chik li artal choq’ re li Qaawa’, ut ckinpatz’ wi’chik lix k’ab’a’ li Qaawa’.
Ut laa’in, aj Abraham, kinb’eek, chi toj yookin chi xik sa’ xjayal lix tz’e li saq’e, ut toj kikana li we’ej sa’ li ch’och’; ut laa’in, aj Abraham, kink’e inch’ool chi kub’eek sa’ li ch’och’ Egipto re tinkanaaq aran, xb’aan naq k’a’jo’ naq kiniman xrahil li we’ej.
Ut naq yookin chi nach’ok re tin’ok sa’ Egipto, kik’ulman naq li Qaawa’ kixye we: K’e reetal li axSaray, laa wixaqil, a’an jun li ixq li q’axal ch’ina us rilb’al; Jo’kan naq taak’ulmanq, naq te’ril laj Egipto, te’xye—A’an li rixaqil; ut tate’xkamsi, a’b’an te’xkanab’ a’an chi yo’yo; jo’kan ut, chawil aawib’ naq taab’aanu chi jo’ka’in: Chixye a’an reheb’ laj Egipcio, a’an laa wanab’, ut taakanaaq aawaam chi yo’yo.
Ut kik’ulman naq laa’in, aj Abraham, kinye re li xSaray li wixaqil, chixjunil li kixye chaq we li Qaawa’—Jo’kan ut, ye reheb’, nintz’aama, naq laa’at li wanab’, re naq usaq choq’ we sa’ aak’ab’a’, ut taakanaaq li waam chi yo’yo aab’aan.
 Ut laa’in, aj Abraham, wan chaq wik’in li aUrim ut Tumim, li kixk’e chaq we li Qaawa’ lin Dios, sa’ Ur reheb’ laj Kaldeo; Ut kiwileb’ li achahim, naq q’axal ninqeb’, ut naq jun reheb’ q’axal nach’ wan rik’in lix k’ojarib’aal li Dios; ut ke’wan k’iila ninqi chahim li wankeb’ chi nach’ rik’in; Ut li Qaawa’ kixye we: A’aneb’ a’in li neke’jolomin; ut lix k’ab’a’ li xb’een a’an aKolob, xb’aan naq nach’ wan wik’in, xb’aan naq laa’in li Qaawa’ laa Dios; kink’e a’in re xjolominkil chixjunileb’ a’an li wankeb’ jo’ chanru xtasalil li jun li xaqxookat wi’.
Ut li Qaawa’ kixye we, rik’in li Urim ut Tumim, naq Kolob wan jo’ chanru li Qaawa’, sa’ lix kutankil ut lix q’ehil ut lix sututinkil rib’ naxb’aanu, naq jun sutink-ib’, a’an jun akutan choq’ re li Qaawa’, jo’ chanru na’ajlan wi’ a’an, ut a’an jun mil bchihab’ jo’ chanru li kutan eetalinb’il choq’ re li xaqxookat wi’.
A’in ut rajlankil li kutan chiru li Qaawa’, jo’ chanru ajlanb’il sa’ Kolob.
Ut li Qaawa’ kixye we: Li t’ort’ookil saqen li wan choq’ xka’ch’inal li saqen, li ka’ch’in wi’chik chiru li wan chi taqlank sa’ xb’een li kutan, a’an re li q’ojyin, wan chi taqenaq sa’ xb’een, malaj nim wi’chik chiru li xaqxookat wi’ sa’ rajlankil lix kutan, xb’aan naq timil wi’chik na’eek’an sa’ xtasalil; wan a’in sa’ xtasalil xb’aan naq xaqxo chi taqenaq sa’ xb’een li ruchich’och’ li xaqxookat wi’, jo’kan naq li ajlank xq’ehil moko wan ta xk’ihal jo’ chanru rajlankil lix kutan, ut lix po, ut lix chihab’.
Ut li Qaawa’ kixye we: Anajwan, at Abraham, neke’wan li awiib’ chi na’leb’ a’in; k’e reetal, laa wilob’aal naru chi ilok re; k’eeb’il aawe xnawb’al li jar q’ehil ajlanb’il, ut li xaqab’anb’il q’ehil, relik chi yaal, li xaqab’anb’il q’ehil sa’ li ruchich’och’ li xaqxookat wi’, ut li q’ehil xaqab’anb’il choq’ re lix nimal li saqen li k’eek’o chi taqlank sa’ xb’een li kutan, ut li q’ehil xaqab’anb’il choq’ re lix ka’ch’inal li saqen li k’eek’o chi taqlank sa’ xb’een li q’ojyin.
Anajwan li q’ehil xaqab’anb’il choq’ re lix ka’ch’inal li saqen nim wi’chik xnumik sa’ li rajlankil chiru rajlankil li kutan sa’ li ruchich’och’ li xaqxookat wi’.
Ut b’ar neke’wan li wiib’ chi na’leb’ a’in, taawanq jun chik li na’leb’ chi taqenaq sa’ xb’eeneb’ a’an, malaj ut, taawanq jun chik li t’ort’ookil saqen li nimaq wi’chik rajlankil lix kutan chiruheb’; Ut chi jo’kan taawanq li rajlankil li kutan sa’ li jun t’orol chi saqen chi taqenaq sa’ xb’een li jun chik, toj reetal naq tatnach’oq rik’in Kolob, a’an Kolob li wan jo’ chanru naq ajlanb’il li kutan chiru li Qaawa’; a’an Kolob li k’eek’o chi nach’ rik’in lix k’ojarib’aal li Dios, re xjolominkil chixjunileb’ li t’ort’ookil saqen a’an li wankeb’ jo’ chanru lix atasalil li xaqxookat wi’.
Ut k’eeb’il aawe xnawb’al li kutan xaqab’anb’il choq’ re chixjunileb’ li chahim li k’eeb’ileb’ chixk’eeb’al li saqen, toj reetal tatnach’oq rik’in lix k’ojarib’aal li Dios.
Chi jo’kan laa’in, aj Abraham, akin’aatinak rik’in li Qaawa’, chi k’utk’u chiru rilob’aal, jo’ na’aatinak jun winq rik’in li jun chik; ut a’an kixye we chirixeb’ li k’anjel li kixyiib’ chaq li ruq’; Ut kixye we: At walal, at walal (ut ye’b’il li ruq’), k’e reetal, tink’ut chawu chixjunileb’ a’in.
Ut kixk’e li ruq’ chiru lix naq’ wu, ut kiwil chixjunil li k’a’aq re ru a’an li kixyiib’ chaq li ruq’, li k’iheb’, ut ke’k’ihan chiru li wilob’aal, ut ink’a’ kinru chirilb’al roso’jikeb’.
Ut a’an kixye we: A’in Xinehah, a’an li saq’e.
Ut kixye we: Kokob, a’an chahim.
Ut kixye we: Olea, a’an li po.
Ut kixye we: Kokawbim, li naraj naxye eb’ li chahim, malaj chixjunileb’ li ninqi saqen, li wankeb’ sa’ xheelam li choxa.
Ut kiwan chiru q’ojyin naq li Qaawa’ kixye we li aatin a’in: Laa’in atatink’ihob’resi, ut eb’ laa bwiyajil chawix, chanchaneb’ a’in; ut wi nakatru chirajlankil cxk’ihal li samahi’, jo’kanaq rajlankileb’ laa wiyajil.
Ut li Qaawa’ kixye we: Abraham, nink’ut chawu li k’a’aq re ru a’in rub’elaj naq nekex’ok Egipto, re texruuq chixch’olob’ankil chixjunil li aatin a’in.
Wi neke’wan wiib’ chi na’leb’, ut taawanq li jun chi taqenaq sa’ xb’een li jun chik, taawanq k’a’aq re ru nimaq wi’chik chiruheb’ a’an; jo’kan naq aKolob a’an li q’axal nim re chixjunileb’ li Kokawbim li xawil, xb’aan naq a’an li q’axal nach’ wik’in.
Anajwan, wi neke’wan wiib’ chi na’leb’, li jun chi taqenaq sa’ xb’een li jun chik, ut li po taqenaq sa’ xb’een li ruchich’och’, taaruuq naq taawanq junaq t’ort’ookil saqen malaj junaq chahim li taqenaq sa’ xb’een a’an; ut maak’a’ k’a’ru tixk’e xch’ool li Qaawa’ laa Dios chixb’aanunkil, li ink’a’ ta atixb’aanu.
A’b’anan a’an kiyiib’ank re lix nimal li chahim; jo’ chanru ajwi’, wi wankeb’ wiib’ li musiq’ej, ut li jun nim wi’chik xwankil chi k’oxlak chiru li jun chik, a’ut li wiib’ chi musiq’ej a’in, us ta li jun nim wi’chik xwankil chi k’oxlak chiru li jun chik, maak’a’eb’ xtiklajik; ak ke’wan chaq junxil, maak’a’aq roso’jikeb’, toj te’wanq moqon, xb’aan naq a’aneb’ agnolaum, malaj chi junelik.
Ut li Qaawa’ kixye we: Neke’wan li wiib’ chi na’leb’ a’in, naq wankeb’ wiib’ li musiq’ej, li jun nim wi’chik xwankil chi k’oxlak chiru li jun chik; taawanq chik jalan li nim wi’chik xwankil chi k’oxlak chiruheb’ a’an; laa’in li Qaawa’ laa Dios; laa’in anim wi’chik inwankil chi k’oxlak chiru chixjunileb’.
Li Qaawa’ laa Dios kixtaqla lix anjel re aaakolb’al chaq sa’ ruq’ laj tij re aj Elkenah.
Laa’in wankin sa’ xyiheb’ chixjunil; anajwan ut laa’in chi jo’kan kinkub’e aawik’in re xch’olob’ankil chawu li jar ak’anjel kixyiib’ chaq li wuq’, sa’ li numtajenaq wi’ bxchaab’ilal inna’leb’ sa’ xb’eeneb’ chixjunil, xb’aan naq laa’in nintaqlan sa’ li choxa taqe’q, ut sa’ li ch’och’ taq’a, rik’in anchal li chaab’il na’leb’ ut li seeb’al chi na’leb’ank, sa’ xb’een chixjunileb’ li ani aj k’oxlanel, li xril lix naq’ aawu chalen chaq sa’ xtiklajik; laa’in kinkub’e sa’ xtiklajik sa’ xyi chixjunileb’ li ani aj k’oxlanel li aawilom.
Anajwan li Qaawa’ ak kixk’ut chaq chiwu laa’in, aj Abraham, eb’ li ani aaj k’oxlanel li ke’k’uub’aman brub’elaj naq kiwan li ruchich’och’; ut sa’ xyanq chixjunileb’ a’in ke’wan naab’al li ani ctiikeb’ li raam ut xnimaleb’ li ru; Ut li Dios kirileb’ li aamej a’in naq chaab’ileb’, ut kiwan chi xaqxo sa’ xyiheb’, ut kixye: Eb’ a’in tink’e choq’ intaqlanel; xb’aan naq kiwan chi xaqxo sa’ xyanqeb’ li ani musiq’ejeb’, ut kiril naq chaab’ileb’; ut kixye we: At Abraham, laa’at jun reheb’; akisik’man aawu rub’elaj naq katyo’la.
Ut kiwan ajun chi xaqxo sa’ xyanqeb’ li chanchan li Dios, ut kixye reheb’ li ani wankeb’ rik’in: Tookub’eeq, xb’aan naq wan li na’ajej aran, ut taqachap xkomon li k’a’aq re ru a’in, ut btaqayiib’ jun cruchich’och’ sa’ li te’ruuq wi’ chi wank eb’ a’in; Ut ataqayaleb’ rix rik’in a’in, re taqil ma bte’xb’aanu chixjunil li k’a’aq re ru li b’arwan tixtaqlaheb’ wi’ li Qaawa’ lix Dios; Ut eb’ li neke’paab’ank re li axb’een xwanjikeb’, wan li taatiqmanq sa’ xb’eeneb’; ut eb’ li ink’a’ neke’paab’ank re li xb’een xwanjikeb’ moko te’wanq ta xloq’al sa’ li awa’b’ejihom a’an rik’ineb’ li ani ke’paab’ank re li xb’een xwanjikeb’; ut eb’ li neke’paab’ank re li bxkab’ xwanjikeb’ taatiqmanq cloq’alil sa’ xb’eeneb’ xjolom chi junelik q’e kutan.
Ut li aQaawa’ kixye: Ani tintaqla?
Ut jun kixsume chanchan li bRalal li Winq: Wahi’in, taqlahin laa’in.
Ut cjun chik kixsume ut kixye: Wahi’in, taqlahin laa’in.
Ut li Qaawa’ kixye: Tintaqla li xb’een.
Ut li axkab’ kijosq’o’, ut moko kixpaab’ ta li xb’een xwanjik; ut sa’ li kutan a’an, bnaab’al ke’taaqenk re.
 Toja’ ut naq li Qaawa’ kixye: Chookub’eeq.
Ut ke’kub’e sa’ lix atiklajik, ut eb’ a’an, a’aneb’ li Dios, bke’xk’uub’ ut ke’xyiib’ li choxa ut li ch’och’.
Ut li ch’och’, chirix naq yiib’anb’il, maak’a’ xsa’ ut sachenaq, xb’aan naq maak’a’ chik ke’xyiib’ chaq, ka’ajwi’ li ch’och’; ut ki’awa’b’ejin li aak’ab’ chiru lix b’een lix chamal, ut lix Musiq’eb’ li Dios kiwan chi ahelmank chiru lix b’een li ha’.
Ut ke’xye (eb’ li Dios): Chiwanq li saqen; ut kiwan li saqen.
Ut eb’ a’an (eb’ li Dios) ke’xtaw ru li saqen, xb’aan naq lemtz’unk ru; ut ke’xjach ru li saqen, malaj ut ke’xk’e chi jachmank ru chiru li aak’ab’.
Ut eb’ li Dios, Kutan ke’xye re li saqen, ut li aak’ab’, Q’ojyin ke’xye re.
Ut kik’ulman naq chalen ewu toj eq’la q’ojyin ke’xye re, ut chalen eq’la toj ewu kutan ke’xye re; ut a’in li xb’een, malaj lix tiklajik, li k’a’ru kutan ut q’ojyin ke’xye re.
Ut eb’ li Dios ke’xye ajwi’: Chiwanq jun aheelam sa’ xyiheb’ li ha’, ut tixjacheb’ ru li ha’ rik’ineb’ li ha’.
Ut eb’ li Dios ke’xk’e xtaqlankil li heelam, re naq kixjacheb’ ru li ha’ li wan rub’el li heelam rik’ineb’ li ha’ li wan sa’ xb’een li heelam; ut jo’kan kiwan, jo’ chanru ajwi’ ke’taqlan.
Ut eb’ li Dios, aChoxa ke’xye re li heelam.
Ut kik’ulman naq chalen ewu toj eq’la q’ojyin ke’xye re, ut kik’ulman naq chalen eq’la toj ewu kutan ke’xye re, ut a’in xkab’ bwa li q’ojyin ut kutan ke’xye re.
Ut eb’ li Dios ke’taqlan, ut ke’xye: Eb’ li aha’ rub’el choxa che’ch’utub’amanq sa’ jun chi bna’ajej, ut chitaqe’q li ch’och’ chi chaqi; ut jo’kan kiwan jo’ ke’taqlan; Ut eb’ li Dios, Ch’och’ ke’xch’olob’ choq’ xk’ab’a’ li chaqi ch’och’; ut lix ch’utlajikeb’ li ha’, aNinqi Ha’ ke’xch’olob’ choq’ xk’ab’a’; ut eb’ li Dios ke’ril naq paab’anb’ileb’.
Ut eb’ li Dios ke’xye: Chiqakawresi li ch’och’ re taaruuchini li apach’aya’; li q’een li wan riyajil, ut xtoonal li ki’il q’een li na’uuchin, jo’ chanru lix paayil, li taa’uuchinq wi’ riyajil li wan chi sa’ jo’ chanru nak’utun ajwi’ a’an sa’ xb’een li ch’och’; ut jo’kan kiwan, jo’ chanru ajwi’ ke’taqlan.
Ut eb’ li Dios ke’xk’uub’ li ch’och’ re taaruuchini li pach’aya’ rik’in ajwi’ chaq li riyajil a’an, ut li q’een re taaruuchini li q’een rik’in ajwi’ chaq li riyajil, li taawanq riyajil jo’ chanru xpaayil; ut li ch’och’ re taaruuchini li toon che’ rik’in chaq riyajil a’an, li taa’uuchinq, li ka’ajwi’ taaruuq li riyajil chiruuchininkil chaq a’an xjunes, jo’ chanru xpaayil; ut eb’ li Dios ke’ril naq paab’anb’ileb’.
Ut kik’ulman naq ke’xk’e sa’ ajl li kutan; chalen ewu toj eq’la q’ojyin ke’xye re; ut kik’ulman naq chalen eq’la toj ewu kutan ke’xye re; ut a’an li rox wa.
Ut eb’ li Dios ke’xk’uub’eb’ li asaqen sa’ xheelam li choxa, ut ke’xk’eheb’ chixjachb’al ru li kutan rik’in li q’ojyin; ut ke’xk’uub’eb’ chi wank choq’ eetalil ut choq’ q’ehil, ut choq’ kutan ut choq’ chihab’; Ut ke’xk’uub’eb’ re te’wanq choq’ saqen sa’ xheelam li choxa re xk’eeb’al li saqen sa’ xb’een li ch’och’; ut jo’kan kiwan.
Ut eb’ li Dios ke’xk’uub’eb’ li wiib’ chi ninqi saqen, axnimal li saqen re taataqlanq sa’ xb’een li kutan, ut xka’ch’inal li saqen re taataqlanq sa’ xb’een li q’ojyin; rochb’een lix ka’ch’inal li saqen ke’xk’eheb’ ajwi’ li chahim; Ut eb’ li Dios ke’xk’ojob’eb’ sa’ xheelam li choxa, re xk’eeb’al li kutan sa’ xb’een li ch’och’, ut re te’awa’b’ejinq sa’ xb’een li kutan ut sa’ xb’een li q’ojyin, ut re xk’eeb’al chi jachmank ru li saqen rik’in li aak’ab’.
Ut eb’ li Dios ke’rileb’ li k’a’aq re ru a’an li ke’xtusub’ chaq toj reetal naq ke’paab’an.
Ut kik’ulman naq kiwan chalen ewu toj eq’la naq q’ojyin; ut kik’ulman naq kiwan chalen eq’la toj ewu naq kutan; ut a’an li xkaa wa.
Ut eb’ li Dios ke’xye: Chiqakawresiheb’ li ha’ re te’ruuchini chaq chi naab’alil li jar yo’ob’tesihom li neke’eek’an, li wankeb’ xyu’am; ut li xik’anel xul, re te’xik’anq chi taqenaq sa’ xb’een li ch’och’ chiru lix heelam li choxa.
Ut eb’ li Dios ke’xkawresiheb’ li ha’ re te’ruuchini chaq li aninqi kar, ut li junjunq chi yo’yookil yo’onihom li na’eek’an, li taaruuchini li ha’ chi naab’alil jo’ chanru xpaayileb’; ut li junjunq chi xik’anel xul jo’ chanru xpaayil.
Ut eb’ li Dios ke’ril naq paab’anb’ilaqeb’, ut naq chaab’il li na’leb’ ke’xk’uub’.
Ut eb’ li Dios ke’xye: Taqosob’tesiheb’, ut taqak’eheb’ chi uuchink ut chi k’ihank, ut chixnujob’resinkil xha’il li palaw malaj li aninqi ha’; ut taqak’eheb’ li xik’anel xul chi k’ihank sa’ li ch’och’.
Ut kik’ulman naq kiwan chalen eewu toj eq’la naq q’ojyin ke’xye re; ut kik’ulman naq kiwan chalen eq’la toj eewu naq kutan ke’xye re; ut a’an li ro’ wa.
Ut aeb’ li Dios ke’xkawresi li ch’och’ re taaruuchini li yo’yookil yo’ob’tesihom jo’ chanru lix paayil, li wakax ut li k’a’ru naxjukuki rib’, ut lix xulel li ch’och’ jo’ chanru lix paayileb’; ut jo’kan kiwan, jo’ chanru ke’xye chaq.
Ut eb’ li Dios ke’xk’uub’ li ch’och’ re taaruuchiniheb’ li xul jo’ chanru lix paayileb’, ut li wakax jo’ chanru lix paayileb’, ut li junjunq li k’a’ru naxjukuki rib’ chiru li ch’och’ jo’ chanru xpaayil; ut eb’ li Dios ke’ril naq te’xpaab’eb’.
Ut eb’ li Dios ake’xk’uub’ xna’leb’ chirib’ileb’ rib’ ut ke’xye: Chookub’eeq ut chiqapak’ li bwinq jo’ cqajalam-uuch, jo’ chanru li qilob’aal; ut taqak’eheb’ chi awa’b’ejink sa’ xb’eeneb’ lix karil li palaw, ut sa’ xb’eeneb’ li xik’anel xul rub’el choxa, ut sa’ xb’eeneb’ li wakax, ut sa’ xb’een chixjunil li ruchich’och’, ut sa’ xb’een li junjunq li k’a’ru aj jukunel li naxjukuki rib’ chiru li ch’och’.
Chi jo’kan aeb’ li Dios ke’kub’e re xk’uub’ankil li winq jo’ xjalam-uucheb’ a’an, jo’ chanru xjalam-uucheb’ li Dios ke’xyiib’ a’an, re naq winq ut ixq te’xyiib’eb’.
Ut eb’ li Dios ke’xye: Te’qosob’tesi.
Ut eb’ li Dios ke’xye: Taqak’eheb’ chi uuchink ut chi k’ihank, ut chixnujob’resinkil li ch’och’, ut chi wank xwankil sa’ xb’een, ut chi awa’b’ejink sa’ xb’eeneb’ lix karil li palaw, ut sa’ xb’eeneb’ li xik’anel xul rub’el choxa, ut sa’ xb’een li junjunq li k’a’ru yo’yo li na’eek’an chiru li ch’och’.
Ut eb’ li Dios ke’xye: K’ehomaq reetal, taqak’e reheb’ li junjunq chi q’een wan riyajil li taachalq chiru lix b’een chixjunil li ch’och’, ut li junjunq toon che’ li taawanq ru chiru; relik chi yaal, li ru li che’ li wan riyajil reheb’ a’an taqak’e; taawanq choq’ axtzakemqeb’.
Ut choq’ re li junjunq chi xul re li ch’och’, ut re li junjunq chi xik’anel xul rub’el choxa, ut re li junjunq li k’a’ru naxjukuki rib’ chiru li ch’och’, taqak’e xyu’ameb’, ut taqak’e ajwi’ reheb’ li junjunq rax q’een choq’ tzakemq, ut chixjunil li k’a’aq re ru a’in chi jo’kan te’k’uub’amanq.
Ut eb’ li Dios ke’xye: Taqab’aanu chixjunil li k’a’ru xqaye, ut te’qak’uub’; ut k’ehomaq reetal, q’axal naq te’ab’inq chiqu.
Ut kik’ulman naq kiwan chalen ewu toj eq’la, q’ojyin ke’xye re; ut kik’ulman naq kiwan chalen eq’la toj ewu naq kutan ke’xye re; ut ke’xk’e sa’ ajl li axwaq wa.
 Ut chi jo’kan taqachoy li choxa ut li ch’och’, ut chixjunil lix teepaleb’ a’an.
Ut eb’ li Dios ke’xye chirib’ileb’ rib’: Sa’ li axwuq wa taqachoy li qak’anjel, li xqak’uub’ wi’ qana’leb’, ut toohilank sa’ li xwuq wa chiru chixjunil li k’anjel li xqak’uub’ wi’ qana’leb’.
Ut eb’ li Dios ke’raqe’ sa’ li xwuq wa, rik’in naq sa’ li xwuq wa ate’hilanq chiru chixjunil lix k’anjeleb’ li ke’xk’uub’ chaq chirib’ileb’ rib’ xyiib’ankil; ut bke’xsantob’resi.
Ut jo’ka’in li ke’xk’ulub’a sa’ li kutan naq ke’xk’uub’ chirib’ileb’ rib’ xyiib’ankil li choxa ut li ch’och’.
Ut eb’ li Dios ke’kub’e chaq ut ke’xyiib’ li jar tasal a’in re choxa ut re ch’och’, naq ke’yiib’aman sa’ li kutan naq eb’ li Dios ke’xyiib’ li ch’och’ ut li choxa, Jo’ chanru chixjunil li ke’xye chaq chirix li junjunq chi che’ re li ch’och’ achi maji’aq nawan sa’ li ch’och’, ut li junjunq chi q’een re li ch’och’ chi maji’aq naniman; xb’aan naq eb’ li Dios toj maji’ neke’xk’e chi chalk li ha’ sa’ xb’een li ch’och’ naq ke’xk’uub’ xb’aanunkileb’, ut toj maji’ neke’xpak’ junaq winq re xk’anjelankil li ch’och’.
A’ut kitaqe’ chaq jun choql sa’ li ch’och’, ut kixk’e xha’il chixjunil lix b’een li ch’och’.
Ut aeb’ li Dios ke’xpak’ li winq rik’in bxpoqsil li ch’och’, ut ke’xk’am lix cmusiq’ (a’an lix musiq’ li winq), ut ke’xk’e chi sa’; ut ke’xmusiq’a sa’ ru’uj xmusiq’ li yu’amej, ut li winq ki’ok choq’ yo’yookil daamej.
Ut eb’ li Dios ke’raw jun awimq sa’ xjayal li releb’aal saq’e sa’ aEden, ut aran ke’xk’e li winq, li ke’xk’e wi’ xmusiq’ sa’ li tz’ejwalej li ke’xpak’ chaq.
Ut chalen chaq sa’ li ch’och’ ke’xk’e li Dios chi nimank li junjunq toon che’ li sa rilb’al ut chaab’il choq’ tzakemq; li ache’ re li yu’am ajwi’ sa’ xyi li awimq, ut li che’ re xnawb’al ru li us ut li ink’a’ us.
Kiwan jun nima’ li na’el chaq Eden, re xk’eeb’al xha’il li awimq, ut chalen chaq aran kijache’ ru ut kaahib’ roq li ha’ ki’ok wi’.
Ut eb’ li Dios ke’xk’am li winq ut ke’xk’e sa’ li Awimq Eden, re xk’alenkil ut re xch’olaninkil.
Ut eb’ li Dios ke’xtaqla li winq, ut ke’xye: Li junjunq chi che’ sa’ li awimq tatruuq chixk’uxb’al li ru chi moko ramb’il ta, A’b’an li che’ re xnawb’al ru li us ut li ink’a’ us, ink’a’ taak’ux li ru; xb’aan naq sa’ xq’ehil nakak’ux wi’, chi yaal tatkamq.
Anajwan laa’in, aj Abraham, kiwil naq a’an jo’ chanru axq’ehil li Qaawa’, a’an jo’ chanru xq’ehil bKolob; xb’aan naq eb’ li Dios toj maji’ neke’xxaqab’ choq’ re laj Adan li rajlankil lix kutan.
Ut eb’ li Dios ke’xye: Chiqayiib’ jun xtenq’ li winq jo’ xk’ulub’, xb’aan naq moko us ta naq taawanq li winq xjunes, jo’kan naq taqapak’ jun xtenq’ jo’ xk’ulub’.
Ut eb’ li Dios ke’xk’e chi t’ane’k jun nimla wara sa’ xb’een laj aAdan; ut a’an kiwar, ut ke’risi jun xxuukuy, ut ke’xtz’ap li tib’elej sa’ xna’aj; Ut li xuukuy li ke’risi chaq li Dios sa’ li winq, ke’xpak’ choq’ jun aixq, ut ke’xk’am a’an rik’in li winq.
Ut laj Adan kixye: A’in kiwan choq’ xb’aqel inb’aqel, ut xtib’el lin tib’el; anajwan Ixq taayeemanq re, xb’aan naq isinb’il chaq rik’in li winq; Chi jo’kan taa’elq chaq jun winq rik’in lix yuwa’ ut lix na’, ut ataajiloq rik’in li rixaqil, ut bjunaj chi tz’ejwalej naq te’wanq.
Ut t’ust’uukeb’ chaq xkab’ichaleb’, li winq ut li rixaqil, ut ink’a’ neke’xutaanak.
Ut rik’in chaq li ch’och’ eb’ li Dios ke’xpak’ li junjunq chi xul re li ch’och’, ut li junjunq chi xik’anel xul rub’el choxa, ut ke’xk’ameb’ rik’in laj Adan re rilb’al k’a’ru k’ab’a’ej tixk’eheb’ re; ut yalaq k’a’ru tixye laj Adan re li junjunq chi yo’yookil yo’ob’tesihom, a’anaq chaq xk’ab’a’.
Ut laj Adan kixk’e xk’ab’a’eb’ chixjunileb’ li wakax, ut xk’ab’a’eb’ li xik’anel xul rub’el choxa, ut xk’ab’a’ li junjunq chi xxulel li ch’och’; ut choq’ re laj Adan, kitawman jun xtenq’ jo’ xk’ulub’.
Li Q’ol Nim Xtz’aq a’an jun raqal li hu sik’b’il ru, wan wi’ k’iila na’leb’ ninqeb’ xwankil chirix li paab’aal ut li tzol’leb’ sa’ Lix Iglees li Jesukristo reheb’ laj Santil Paab’anel sa’ Roso’jikeb’ li Kutan.
Eb’ li na’leb’ a’in ke’jaltesiik ru ut ke’k’ehe’ xb’aan li Profeet aj Jose Smith, ut lix k’ihaleb’ ke’wan sa’eb’ li puktesinb’il hu re li Iglees sa’ xkutan a’an.Li jun raqal chi aatin li kixk’am xb’een wa li k’ab’a’ej Q’ol Nim Xtz’aq kiyiib’aak sa’  xb’aan li Elder Franklin D. Richards, li kiwan choq’ komon sa’ lix Molameb’ li Kab’laju, ut awa’b’ej re li Mision re Britania.
Li rajb’al, a’an re naq q’axal wi’chik taawanq chi puktesinb’il junjunq li xnimal ru aatin li moko puktesinb’il ta chi naab’al sa’ xkutankil laj Jose Smith.
Naq yoo chi k’ihank xkomonil li Iglees sa’eb’ li ninqi ch’och’ Europa ut America, ki’ajman ru naq taawanq li aatin a’in chi puktesinb’il.
Li Q’ol Nim Xtz’aq ki’oksiman chi naab’al, ut moqon ki’ok choq’ xaqab’anb’il hu re li Iglees, chi xaqab’anb’il xb’aan li Xb’eenil Awa’b’ejil ut xb’aan li jolomil ch’utub’aj-ib’ sa’ Lago Salado, sa’  Octubre .Kijalman junq sut li k’a’ru wan sa’ li hu, jo’ chanru li ki’ajman ru sa’ li Iglees.
Sa’ , kitiqman junjunq raqal re lix hu laj Moises li moko kiwan ta sa’ li xb’een xpuktesinkil li hu.
Sa’ , ki’isiman chaq junjunq raqal re li Q’ol Nim Xtz’aq li wan ajwi’ chi puktesinb’il sa’ li Tzol’leb’ ut Sumwank.
Ki’ux xtusub’ankil li jar ch’ool ut raqal, rik’in li ch’olob’anel aatin, sa’ .
Kipuktesiman xb’een wa chi tzoltzo ut jachb’il ru, ut rik’in li tusleb’aal aatin, sa’ .
Maajun chik jalok ki’uxman toj reetal Abril , naq kitiqman wiib’ li k’utb’esinb’il na’leb’.
Sa’  li wiib’ chi na’leb’ a’in ke’isiman chaq sa’ li Q’ol Nim Xtz’aq ut ke’k’eeman sa’ li Tzol’leb’ ut Sumwank, b’ar wankeb’ wi’ anajwan jo’ li tasal  ut .
Sa’ li hu li puktesinb’il anajwan, wan junjunq li aatin li jalb’il, re naq juntaq’eetaq rik’in li kiwan sa’eb’ li hu li ke’tz’iib’aman junxil chaq.A’an a’in xka’ch’inal li ch’olob’ank chirix k’a’ru wan sa’ li hu:Jun raqal isinb’il chaq sa’ lix Hu laj Moises.
Aatin isinb’il chaq sa’ li hu Genesis re lix jaltesinkil ru li Santil Hu xb’aan laj Jose Smith, li kixtikib’ sa’ Junio .Lix Hu laj Abraham.
Jun musiq’anb’il xjaltesinkil ru lix tz’iib’ahom laj Abraham.
Laj Jose Smith kixtikib’ li jaltesink sa’  chirix naq kixk’ul jun najteril hu aj Egipto.
Kipuktesiman li k’a’ru jaltesinb’il ru sa’ junjunq jachal sa’ li hu Times and Seasons chi tikib’anb’il sa’  Marzo , sa’ Nauvoo, Illinois.Jose Smith—Mateo.
Jun raqal isinb’il chaq sa’ lix ch’olob’ahom laj Mateo sa’ li Santil Hu jaltesinb’il chaq ru xb’aan laj Jose Smith (chi’ilmanq li Tzol’leb’ ut Sumwank :– chirix li choxahil yehom naq chitikib’amanq xjaltesinkil ru li Ak’ Chaq’rab’).Jose Smith—Resilal.
Eb’ li jar raqal isinb’il chaq sa’ li resilal ut lix ch’olob’ahom laj Jose Smith, li kixk’uub’ rochb’eeneb’ laj tz’iib’ sa’ – ut kipuktesiman sa’ junjunq jachal sa’ li hu Times and Seasons sa’ Nauvoo, Illinois, chi tikib’anb’il sa’  Marzo .Eb’ lix Raqalil li Paab’aal re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan.
Jun xch’olob’ahom laj Jose Smith puktesinb’il sa’ li hu Times and Seasons sa’  Marzo, , rochb’een jun ch’ina esilal chirix li Iglees, li nawb’il ru jo’ li hu re laj Wentworth.
 Li raatin li Dios, li akixye re laj bMoises sa’ jun hoonal naq laj Moises kixoke’ toj sa’ jun tzuul q’axal najt xteram, Ut akiril li Dios chi bk’utk’u chiru rilob’aal, ut ki’aatinak rik’in, ut lix cloq’al li Dios kiwan sa’ xb’een laj Moises, jo’kan naq laj Moises kiru dchixkuyb’al wank chiru.
Ut li Dios kiraatina laj Moises, ut kixye: K’e reetal, laa’in li Qaawa’ Dios aNimajwal, ut bMaak’a’ Roso’jik, a’an ink’ab’a’, xb’aan naq laa’in wankin chi maak’a’ xtiklajik inkutan chi moko roso’jik inchihab’; ut ma maawa’ a’in li maak’a’ roso’jik?
Ut, k’e reetal, laa’at li walal; jo’kan ut, achat-iloq, ut laa’in tink’ut chawu lix yiib’ahom li bwuq’; a’ut moko chixjunil ta, xb’aan naq maak’a’ croso’jik lin dk’anjel, ut jo’kan ajwi’ li ewaatin, xb’aan naq maajo’q’e neke’oso’.
Jo’kan ut, maajun winq naru chirilb’al chixjunil lin k’anjel, ka’ajwi’ wi taaril chixjunil lin loq’al; ut maajun winq naru chirilb’al chixjunil lin loq’al ut chirix a’an taakanaaq sa’ tz’ejwalej sa’ li ruchich’och’.
Ut wan jun ink’anjel choq’ aawe, at Moises li walal; ut laa’at wankat choq’ axjalam-uuch li bJunaj Yo’lajenaq chiwu; ut li Junaj Yo’lajenaq chiwu wan ut taawanq choq’ cKolonel, xb’aan naq a’an nujenaq chi dusilal ut chi eyaal; a’b’anan fmaajun chik Dios wan chiwu laa’in, ut chixjunil li k’a’aq re ru wan chi k’utk’u chiwu, xb’aan naq gninnaw ru chixjunil.
Ut anajwan, k’e reetal, li jun chi na’leb’ a’in nink’ut chawu, at Moises li walal, xb’aan naq laa’at wankat sa’ li ruchich’och’, ut anajwan nink’ut chawu.
Ut kik’ulman naq laj Moises ki’ilok, ut kixk’e reetal li aruchich’och’ sa’ xb’een li kiyo’ob’tesiik wi’ chaq; ut laj Moises bkixk’e reetal li ruchich’och’ ut lix maril a’an, ut chixjunileb’ li ralal xk’ajoleb’ li winq li yo’ob’tesinb’ileb’, ut li ke’yo’ob’tesiik chaq; rik’in a’an k’a’jo’ naq ckisach xch’ool ut kikana chi k’oxlak.
Ut li rilob’aal li Dios kirisi chaq rib’ rik’in laj Moises, jo’kan naq lix loq’al maak’a’ chik rik’in laj Moises, ut kikana laj Moises xjunes.
Ut naq kikana xjunes, kit’ane’ chi ch’och’.
Ut kik’ulman naq kiwan xnumik k’iila hoonal chi maji’aq naxk’ul laj Moises lix ametz’ew li ak re jo’ winq; ut kixye sa’ xch’ool: Anajwan xb’aan a’in ninnaw naq li winq bmaak’a’ aj-e, li b’arwan maajun wa ink’oxlahom chaq.
A’b’anan anajwan li tz’aqal xnaq’ wu xril li aDios; a’b’anan moko xnaq’ ta ru lin btib’el; xnaq’ ru b’an lin musiq’, xb’aan naq lix naq’ ru lin tib’el ink’a’ raj kiru chi ilok; xb’aan naq ckinchaqik raj ut dkinkam raj chiru li rilob’aal; a’b’an kiwan lix loq’al sa’ inb’een, ut kiwil li erilob’aal, xb’aan naq fkijaltesiik wu chiru.
Ut kik’ulman naq chirix naq laj Moises kixye li aatin a’in, k’ehomaq reetal, kichal laj aSatanas bchiraalenkil, ut kixye: At Moises, ralalat li winq, loq’onihin.
Ut kik’ulman naq laj Moises kiril laj Satanas, ut kixye: Anihat laa’at?
Xb’aan naq k’e reetal, laa’in jun aralal li Dios, jo’ xjalam-uuch li Junaj Yo’lajenaq chiru; ut b’ar wan laa loq’al, re tatinloq’oni laa’at?
Xb’aan naq k’e reetal, ink’a’ kiru kiwil li Dios, ka’ajwi’ wi kichal lix loq’al sa’ inb’een, ut akijaltesiik wu chiru.
A’b’anan naru nakatwil laa’at jo’ tz’ejwalejil winq.
Ma ink’a’ jo’kan chi yaal?
Usilanb’ilaq taxaq xk’ab’a’ lin Dios, xb’aan naq lix Musiq’ a’an moko chi junajwa ta xrisi rib’ chiwu, malaj ut b’ar pe’ wan laa loq’al, xb’aan naq a’an q’ojyin chiwu?
Ut naru nintz’il aawix laa’at ut li Dios; xb’aan naq li Dios kixye we: aChaloq’oni li Dios, xb’aan naq ka’ajwi’ chiru a’an btatk’anjelaq.
Elen arin, Satanas, minaab’alaq’i; xb’aan naq li Dios kixye we: Laa’at wankat choq’ axjalam-uuch li Junaj Yo’lajenaq chiwu, chan.
Ut kixk’e ajwi’ taqlahom we naq xinixb’oq chalen chaq sa’ li toon ak’ix naxamnak, naq kixye: bChapatz’ xk’ab’a’ li Dios sa’ xk’ab’a’ li Junaj Yo’lajenaq chiwu, ut chinaloq’oni.
Ut jo’kan wi’chik laj Moises kixye: Ink’a’ tinkanab’ xpatz’b’al xk’ab’a’ li Dios, wan chik li k’a’aq re ru chinpatz’ chiru: xb’aan naq lix loq’al wanjenaq sa’ inb’een, jo’kan naq naru nintz’il rix a’an ut laa’at.
Elen arin, Satanas.
Ut anajwan, chirix naq laj Moises kixye li aatin a’in, laj Satanas kixjap re chi kaw xyaab’ xkux, ut kixchoq’i lix josq’il sa’ xb’een li ch’och’, ut kitaqlan, ut kixye: Laa’in li aJunaj Yo’lajenaq, loq’onihin laa’in.
Ut kik’ulman naq laj Moises ki’ok chi xuwak chi numtajenaq, ut naq ki’ok chi xuwak, kiril xk’ahil li axb’alb’a.
A’b’anan, rik’in bxpatz’b’al xk’ab’a’ li Dios, kixk’ul xmetz’ew, ut kitaqlan, ut kixye: Elen wik’in, Satanas, xb’aan naq ka’ajwi’ li jun chi Dios a’in tinloq’oni, a’an li Dios re loq’alil.
Ut anajwan laj aSatanas ki’ok chi siksotk, ut kichiq’ok li ch’och’; ut laj Moises kixk’ul xmetz’ew, ut kixpatz’ xk’ab’a’ li Dios, ut kixye: Sa’ lix k’ab’a’ li Junaj Yo’lajenaq, elen chaq arin, Satanas.
Ut kik’ulman naq laj Satanas kixjap re chi kaw xyaab’ xkux, rik’in yaab’ak, ut ayaynak, ut ak’uxuxink ruuch-e; ut ki’el chaq aran, chiru ajwi’ chaq li rilob’aal laj Moises, jo’kan naq ink’a’ chik kiril ru.
Anajwan ut chirix li na’leb’ a’in laj Moises kixtz’iib’a resil; a’b’anan xb’aan li maa’usilal moko natawman ta sa’ xyanqeb’ li ralal xk’ajoleb’ li winq.
Ut kik’ulman naq chirix naq laj Satanas ki’el chaq chiru rilob’aal laj Moises, naq laj Moises kixtaqsi li rilob’aal toj sa’ choxa, chi nujenaq rik’in li aSantil Musiq’ej, li nach’olob’an xyaalal li Yuwa’b’ej ut li K’ajolb’ej; Ut rik’in xpatz’b’al lix k’ab’a’ li Dios, kiril wi’chik lix loq’al, xb’aan naq kiwan sa’ xb’een; ut kirab’i jun xyaab’ kuxej li kixye: Osob’tesinb’ilat laa’at, Moises, xb’aan naq laa’in, li Nimajwal, xinsik’ aawu, ut q’axal wi’chik taak’ehe’q aametz’ew chiruheb’ li ak’iila ha’; xb’aan naq eb’ a’an te’ab’inq chiru laa btaqlahom chanchanaqat raj li cDios.
Ut il, laa’in wankin aawik’in, toj sa’ roso’jik ajwi’ laa kutan; xb’aan naq laa’at ataakol lin tenamit chiru bmoosil, a’an ajwi’ cIsrael li dsik’b’il ru inb’aan.
Ut kik’ulman, naq toj yoo chi aatinak li xyaab’ kuxej, laj Moises kixb’eresi li rilob’aal ut akixk’e reetal li ruchich’och’, relik chi yaal, chixjunil ajwi’; ut maajun xpoqsil wan li ink’a’ kixk’e reetal, chi tz’ilb’il rix rik’in lix Musiq’ li Dios.
Ut kirileb’ ajwi’ li ani wankeb’ chi sa’, ut maajun aamej wan li ink’a’ kixk’e reetal, ut kixtz’ileb’ rix rik’in lix Musiq’ li Dios; ut k’iheb’ li rajlankil, chi maak’a’ rajlankileb’ jo’ chanru li samahi’ sa’ xmaril li palaw.
Ut kiril k’iila ch’och’; ut li junjunq chi ch’och’ aruchich’och’ kiyeeman re, ut wan ani kiwan chi sa’.
Ut kik’ulman naq laj Moises kixpatz’ xk’ab’a’ li Dios, ut kixye: Ye we, nintz’aama aawe, k’a’ut naq wan li k’a’aq re ru a’in, ut k’a’ru li kayo’ob’tesiheb’ wi’?
Ut k’e reetal, lix loq’al li Dios kiwan sa’ xb’een laj Moises, jo’kan naq laj Moises kiwan chi xaqxo chiru li Dios, ut kiraatina chi ak’utk’u chiru rilob’aal.
Ut li Qaawa’ Dios kixye re laj Moises: Choq’ re tz’aqal li bwajom naq kinyiib’ li k’a’aq re ru a’in.
Wahi’ xchaab’ilal li na’leb’, ut nakana wik’in.
Ut rik’in li aaatin re lin wankilal keb’inyo’ob’tesi, a’an li Walal Junaj Chirib’il, li nujenaq chi busilal ut chi cyaal.
Ut aeb’ li ruchich’och’ chi maak’a’ rajlankileb’ bkeb’inyo’ob’tesi; ut kinyo’ob’tesiheb’ ajwi’ choq’ re tz’aqal li wajom; ut rik’in li Walal keb’inyo’ob’tesi, a’an li cJunaj Yo’lajenaq chiwu.
Ut li axb’een winq re chixjunileb’ li winq aj bAdan kinye re, a’an cnaab’al.
A’b’anan ka’ajwi’ resil li ruchich’och’ a’in, ut li ani wankeb’ chi sa’, nink’e aawe.
Xb’aan naq k’e reetal, wankeb’ k’iila ruchich’och’ li ak oso’jenaqeb’ xb’aan li raatin lin wankilal.
Ut wankeb’ naab’al li toj wankeb’, ut chiruheb’ li winq ink’a’ naru rajlankileb’; a’b’anan chixjunil li k’a’aq re ru ajlanb’il chiwu laa’in, xb’aan naq weheb’ ut anekeb’innaw ru.
Ut kik’ulman naq laj Moises kiraatina li Qaawa’, ut kixye: Chawuxtaana ru laa moos, at Dios, ut chaye we chirix li ruchich’och’ a’in, ut eb’ li ani wankeb’ chi sa’, ut jo’kan ajwi’ chirix li choxa, toja’ ut naq taak’ojlaaq xch’ool laa moos.
Ut li Qaawa’ Dios kiraatina laj Moises, ut kixye: aEb’ li choxa, k’iheb’ li neke’wan, ut chiruheb’ li winq ink’a’ naru te’wanq chi ajlanb’il; a’b’anan ajlanb’ileb’ chiwu laa’in, xb’aan naq weheb’.
Ut jo’ taa’oso’q jun li ruchich’och’, ut lix choxa a’an, jo’kan ajwi’ taachalq jalan chik; ut maajun aroso’jik lin k’anjel wan, chi moko li waatin.
Xb’aan naq k’e reetal, a’in lin ak’anjel ut lin bloq’al—xk’eeb’al chi uxmank lix ckolb’al chiru li kamk ut lix dyu’am chi junelik li winq.
Ut anajwan, at Moises li walal, tatwaatina chirix li ruchich’och’ a’in li xaqxookat wi’; ut laa’at ataatz’iib’a li k’a’aq re ru tinye.
Ut sa’ jun kutan naq eb’ li ralal xk’ajoleb’ li winq te’xk’oxla li waatin jo’ li maak’a’ aj-e ut ate’risi chaq naab’al li waatin sa’ li hu li taatz’iib’a, k’e reetal, tinwaklesi jalan chik bchanchanat laa’at; ut ctaatawmanq wi’chik li aatin sa’ xyanqeb’ li ralal xk’ajoleb’ li winq—sa’ xyanqeb’ jo’ k’ihaleb’ li te’paab’anq.
(Li aatin a’in akiyeeman re laj Moises sa’ li tzuul, li ink’a’ taanawmanq xk’ab’a’ sa’ xyanqeb’ li ralal xk’ajoleb’ li winq.
Ut anajwan yeeb’il eere laa’ex.
Meek’ut chiru anihaq, ka’ajwi’ chiruheb’ li neke’paab’an.
Chi jo’kan.
Amen.)
 Chi jo’kan akichoyman li choxa ut li ch’och’, ut chixjunil lix bteepaleb’.
Ut sa’ xwuq li kutan laa’in, li Dios, kinchoy lin k’anjel, ut chixjunil li k’a’aq re ru kinyiib’ chaq; ut akinhilan sa’ bxwuq li kutan chiru chixjunil lin k’anjel, ut chixjunil li k’a’aq re ru li kinyiib’ chaq ak choyb’il, ut laa’in, li Dios, kiwil naq chaab’il; Ut laa’in, li Dios, akiwosob’tesi li xwuq li kutan, ut kinsantob’resi; xb’aan naq sa’ a’an kinhilan chaq chiru chixjunil lin bk’anjel li kinyo’ob’tesi ut kinyiib’ chaq laa’in, li Dios.
Ut anajwan, k’e reetal, ninye aawe, naq a’ineb’ li tasal re li choxa ut re li ruchich’och’, naq ke’yo’ob’tesiman, sa’ li kutan naq laa’in, li Qaawa’ Dios, kinyiib’ li choxa ut li ruchich’och’, Ut li junjunq chi che’ re li ch’och’ achi maji’aq nawan sa’ li ch’och’, ut li junjunq chi q’een re li ch’och’ chi maji’aq naniman.
Xb’aan naq laa’in, li Qaawa’ Dios, bkinyo’ob’tesi chixjunil li k’a’aq re ru li kin’aatinak wi’, csa’ musiq’ejil, rub’elaj naq kiwan chi tz’ejwalejil chiru lix b’een li ch’och’.
Xb’aan naq laa’in, li Qaawa’ Dios, toj maji’aq nink’e chi chalk li hab’ chiru lix b’een li ch’och’.
Ut laa’in, li Qaawa’ Dios, dkinyiib’eb’ chixjunil li ralal xk’ajoleb’ li winq; ut toj maajun winq re xk’anjelankil li ech’och’; xb’aan naq sa’ fchoxa chaq gkeb’inyo’ob’tesi; ut toj maak’a’ li tz’ejwalej sa’ li ruchich’och’, chi moko sa’ li ha’, chi moko rub’el choxa; A’ut laa’in, li Qaawa’ Dios, kin’aatinak, ut kitaqe’ chaq jun achoql sa’ li ch’och’, ut kixk’e xha’il chixjunil lix b’een li ch’och’.
Ut laa’in, li Qaawa’ Dios, kinpak’ li winq rik’in chaq axpoqsil li ch’och’, ut kinmusiq’a sa’ ru’uj xmusiq’ li yu’amej; ut li bwinq ki’ok choq’ yo’yookil caamej, li dxb’een tz’ejwalej sa’ xb’een li ruchich’och’, li xb’een winq ajwi’; a’b’anan chixjunil li k’a’aq re ru chi junxilaj kiyo’ob’tesiman; a’b’anan sa’ musiq’ejil chaq ke’yo’ob’tesiman ut ke’yiib’aman jo’ chanru li waatin.
Ut laa’in, li Qaawa’ Dios, kiwaw jun li awimq sa’ xjayal li releb’aal saq’e sa’ aEden, ut aran kink’e li winq li kinpak’ chaq.
Ut chalen sa’ li ch’och’, laa’in, li Qaawa’, kink’e chi nimank li junjunq chi toon che’, re ruchich’och’, li sa sa’ rilob’aal li winq; ut li winq kiru chixk’eeb’al reetal.
Ut ki’ok ajwi’ choq’ yo’yookil aamej.
Xb’aan naq sa’ musiq’ejil chaq kiwan sa’ li kutan kinyo’ob’tesi wi’, xb’aan naq a’an nakana sa’ li jun t’oram li kinyo’ob’tesi wi’ chaq laa’in, li Dios, relik chi yaal, chixjunil ajwi’ li k’a’aq re ru li kinkawresi re naq oksinb’ilaq xb’aan li winq; ut li winq kiril naq chaab’il choq’ tzakemq.
Ut laa’in, li Qaawa’ Dios, kiwaw li ache’ re li yu’am ajwi’ sa’ xyi li awimq, ut jo’kan ajwi’ li bche’ re xnawb’al ru li us ut li ink’a’ us.
Ut laa’in, li Qaawa’ Dios, kink’e jun nima’ chi elk chaq Eden re xk’eeb’al xha’il li awimq; ut chalen chaq aran kijache’ ru, ut kaahib’ li aroq ha’ kikana wi’.
Ut laa’in, li Qaawa’ Dios, kink’e Pison choq’ xk’ab’a’ li xb’een, ut naxsuti rix chixjunil li ch’och’ Havilah, b’ar wi’ laa’in, li Qaawa’ Dios, kinyiib’ naab’al li ch’iich’ oor; Ut chaab’il li ch’iich’ oor re li ch’och’ a’an, ut kiwan li q’ol bedelio ut li onis pek.
Ut lix k’ab’a’ li xkab’ nima’ a’an Gihon nayeeman re; a’an ajwi’ li nasutink re chixjunil li ch’och’ Etiopia.
Ut lix k’ab’a’ li rox nima’ a’an Hidekel; a’an li naxik junpak’al Asiria sa’ xjayal li releb’aal saq’e.
Ut li xkaa nima’ a’an li Ewfrates.
Ut laa’in, li Qaawa’ Dios, kink’am li winq, ut kink’e sa’ li Awimq Eden, re xch’olaninkil ut re rilb’al.
Ut laa’in, li Qaawa’ Dios, kintaqla li winq, ut kinye: Li junjunq chi che’ sa’ li awimq tatruuq chixk’uxb’al li ru chi moko ramb’il ta, A’b’an li che’ re xnawb’al ru li us ut li ink’a’ us, ink’a’ taak’ux li ru; a’b’anan naru ataasik’ ru aajunes, xb’aan naq k’eeb’il aawe; a’ut chijultiko’q aawe naq kinye naq mik’uxman, xb’aan naq sa’ li bkutan nakak’ux wi’, chi yaal ctatkamq.
Ut laa’in, li Qaawa’ Dios, kinye re li aJunaj Yo’lajenaq chiwu, naq moko us ta naq taawanq li winq xjunes; jo’kan ut, laa’in tinyiib’ jun bxtenq’ jo’ xk’ulub’.
Ut rik’in chaq li ch’och’ laa’in, li Qaawa’ Dios, kinpak’ li junjunq chi xul re li ch’och’, ut li junjunq chi xik’anel xul rub’el choxa; ut keb’intaqla naq te’chalq rik’in laj Adan, re rilb’al k’a’ru chi k’ab’a’ej tixk’eheb’ re; ut ke’wan ajwi’ choq’ yo’yookil aamej; xb’aan naq laa’in, li Qaawa’, kinmusiq’a xmusiq’ li yu’amej sa’ ru’ujeb’, ut kintaqla naq yalaq k’a’ru tixye laj Adan re li junjunq chi yo’yookil yo’ob’tesihom, a’anaq xk’ab’a’.
Ut laj Adan kixk’e xk’ab’a’eb’ chixjunileb’ li wakax, ut xk’ab’a’eb’ li xik’anel xul rub’el choxa, ut xk’ab’a’ li junjunq chi xxulel li ch’och’; a’b’anan laj Adan moko kitawman ta jun aj tenq’ choq’ re jo’ xk’ulub’.
Ut laa’in, li Qaawa’ Dios, kink’e chi t’ane’k jun nimla wara sa’ xb’een laj Adan; ut a’an kiwar, ut kiwisi jun lix xuukuy ut kintz’ap li tib’elej sa’ xna’aj; Ut li xuukuy li kiwisi chaq laa’in, li Qaawa’, rik’in li winq, kinyiib’ choq’ jun aixq, ut kink’am a’an rik’in li winq.
Ut laj Adan kixye: A’in ninnaw anajwan naq xb’aqel lin b’aqel, ut axtib’el lin tib’el; a’anaq Ixq taayeemanq re, xb’aan naq ki’isiik chaq rik’in li winq.
Chi jo’kan taa’elq chaq jun winq rik’in lix yuwa’ ut lix na’, ut ataajiloq rik’in li rixaqil, ut bjunaj chi tz’ejwalej naq te’wanq.
Ut t’ust’uukeb’ chaq xkab’ichaleb’, li winq ut li rixaqil, ut ink’a’ neke’xutaanak.
 Ut laa’in, li Qaawa’ Dios, kiwaatina laj Moises, ut kinye: Laj aSatanas a’an, li kataqla sa’ lix k’ab’a’ li Junaj Yo’lajenaq chiwu, a’an ajwi’ li kiwan chalen chaq sa’ bxtiklajik, ut a’an ki’ok chiwu, ut kixye—K’e reetal, wahi’in, taqlahin laa’in, ut laa’in tinwanq choq’ aawalal, ut tintojeb’ rix chixjunileb’ li winq, re naq maajun aamej taasachq, ut chi yaal ctinb’aanu, jo’kan ut, k’e chaq we lix nimal aawu.
A’b’an k’ehomaq reetal, li aWalal raaro inb’aan, a’an li Raaro ut bSik’b’il ru inb’aan chalen chaq sa’ xtiklajik, kixye we—At cinYuwa’, chi’uxq laa dwajom, ut aawehaq taxaq li eloq’alil chi junelik.
Jo’kan ut, rik’in naq laj Satanas akixpo’resi xch’ool chiwu, ut kixsik’ xsachb’al blix taql xch’ool li winq, li kink’e chaq laa’in, li Qaawa’ Dios, re, ut jo’kan ajwi’ naq laa’in tink’e re tz’aqal lin wankilal; rik’in lix wankil li Junaj Yo’lajenaq chiwu, kintaqla naq ctaakutmanq taq’a; Ut a’an ki’ok choq’ aj Satanas, relik chi yaal, a’ laj tza ajwi’, lix yuwa’il chixjunil li atik’ti’, re xb’alaq’inkil ut xmutz’ob’resinkil ruheb’ li winq, ut xk’amb’aleb’ xb’e chi preexil jo’ chanru li rajom xch’ool, jo’ k’ihaleb’ li ink’a’ te’ab’inq chiru lix yaab’ inkux.
Ut anajwan li k’anti’ q’axal wi’chik anab’alaq’in sa’ muqmu chiru k’a’ruhaq chi xul re li ch’och’ li kinyiib’ chaq laa’in, li Dios.
Ut laj Satanas kixk’e sa’ xch’ool li k’anti’, (xb’aan naq naab’al li kixk’ameb’ chaq rik’in,) ut kixsik’ ajwi’ xb’alaq’inkil li axEva, xb’aan naq moko naxnaw ta lix k’oxlahom li Dios, jo’kan naq kixsik’ xsachb’al li ruchich’och’.
Ut a’an kixye re li ixq: Relik chi yaal, ma xye tab’i’ li Dios—Ink’a’ teek’ux li ru yalaq k’a’ chi che’ re li aawimq?
(Ut ki’aatinak rik’in xtz’uumal re li k’anti’.)
Ut li ixq kixye re li k’anti’: Naru naqak’ux ru xkomoneb’ li che’ sa’ li awimq; A’b’an li ru li che’ nakawil sa’ xyi li awimq, li Dios kixye—Meek’ux li ru, chi moko teech’e’, re naq ink’a’ texkamq.
Ut li k’anti’ kixye re li ixq: Moko chi yaal ta naq texkamq; Xb’aan naq li Dios naxnaw naq sa’ li kutan nakak’ux wi’ li ru, taateemanq lix anaq’ eeru, ut texwanq chanchaneb’ li dios, bteenaw ru li us ut li ink’a’ us.
Ut naq kiril li ixq naq li che’ chaab’il choq’ tzakemq, ut naq ki’ok choq’ sahilal chiru li xnaq’ uhej, ut jun che’ aatawal choq’ re xk’eeb’al xchaab’ilal xna’leb’, kixchap li ru a’an, ut bkixk’ux, ut kixk’e ajwi’ re lix b’eelom rochb’een, ut a’an kixk’ux.
Ut kiteeman xnaq’eb’ ru xkab’ichaleb’, ut ke’xnaw naq at’ust’u naq ke’wan chaq.
Ut ke’xjunaji xxaq li higo chi b’ojb’il ut ke’xyiib’ xtz’apb’aleb’ lix yiitoqeb’.
Ut ke’rab’i lix yaab’ xkux li Qaawa’ Dios, naq yookeb’ chi ab’eek sa’ li awimq, naq nakeenak ru li kutan; ut laj Adan ut li rixaqil xkoheb’ chixmuqb’aleb’ rib’ chiru li rilob’aal li Qaawa’ Dios sa’ xyanqeb’ lix che’il li awimq.
Ut laa’in, li Qaawa’ Dios, kinb’oq laj Adan, ut kinye re: B’ar axik aawe?
Ut a’an kixye: Kiwab’i lix yaab’ aakux sa’ li awimq, ut kinxuwak, xb’aan naq kink’e reetal naq t’ust’uukin, ut kinmuq wib’.
Ut laa’in, li Qaawa’ Dios, kinye re laj Adan: Ani xyehok aawe naq t’ust’uukat?
Ma xak’ux ru li che’ li katintaqla wi’ naq ink’a’ taak’ux, wi ut nakab’aanu, chi yaal naq atatkamq?
Ut li winq kixye: Li ixq li kak’e we, ut kataqla naq taakanaaq wik’in, a’an xk’e we xkomon li ru li che’, ut laa’in kink’ux.
Ut laa’in, li Qaawa’ Dios, kinye re li ixq: K’a’ru a’in li kab’aanu?
Ut li ixq kixye: Li ak’anti’ kinixb’alaq’i, ut laa’in kink’ux.
Ut laa’in, li Qaawa’ Dios, kinye re li k’anti’: Rik’in naq kab’aanu a’in q’axal wi’chik atatmajewaaq sa’ xb’een chixjunil li wakax, ut sa’ xb’een li junjunq chi xxulel li ch’och’; chiru laa sa’ tatxik, ut li poqs taak’ux chixjunil lix kutankil laa yu’am; Ut tink’e naq xik’ teeril eerib’ laa’at ut li ixq, laa wiyajil ut li riyajil a’an; ut li riyajil a’an tixrahob’tesi laa jolom, ut laa’at taarahob’tesi li rit roq.
Re li ixq, laa’in, li Qaawa’ Dios, kinye: K’a’jo’ naq tinnimob’resi xrahil aach’ool ut li alank aab’aan.
Sa’ arahil ch’oolejil taak’iresiheb’ li alal k’ajolb’ej, ut a’ laa b’eelom li raab’ilaq ru aab’aan, ut a’an taataqlanq sa’ aab’een.
Ut re laj Adan laa’in, li Qaawa’ Dios, kinye: Xb’aan naq xat-ab’in chiru lix yaab’ xkux laa wixaqil, ut xak’ux li ru li che’ li katintaqla wi’, ut kinye—Maak’ux li ru a’an, majewanb’ilaq li ch’och’ choq’ aawe; sa’ rahil ch’oolejil taatzeka li ru chiru chixjunil lix kutankil laa yu’am.
Li k’ix ajwi’, ut li tun k’ix taaruuchini chaq choq’ aawe, ut laa’at taak’ux li q’een re li ch’och’.
Rik’in axtiqob’ aawu taak’ux li wa, toj reetal naq tatsutq’iiq sa’ li ch’och’—xb’aan naq tatkamq chi yaal—xb’aan naq aran kat-isiik wi’ chaq: xb’aan naq bpoqsat chaq naq katwan, ut toj sa’ poqs tatsutq’iiq.
Ut laj Adan kixk’e choq’ xk’ab’a’ li rixaqil, xEva, xb’aan naq a’an lix na’eb’ chixjunil li yo’yo; xb’aan naq jo’ka’in naq laa’in, li Qaawa’ Dios, kinye re li xb’een re chixjunileb’ li ixq, li ak’iheb’.
Choq’ re laj Adan, ut re ajwi’ li rixaqil, kinyiib’ laa’in, li Qaawa’ Dios, li aq’ej re tz’uum, ut akeb’intiqib’.
Ut laa’in, li Qaawa’ Dios, kinye re li Junaj Yo’lajenaq chiwu: K’e reetal, li awinq okenaq chanchan junaq qe laa’o re btixnaw ru li us ut li ink’a’ us; anajwan ut maare anchal tixye’ li ruq’ ut ctixyal ajwi’ ru lix dche’il li yu’am, ut tixk’ux ut taawanq chi junelik chi yo’yo, Chi jo’kan laa’in, li Qaawa’ Dios, tintaqla chi elk chaq sa’ li Awimq aEden, re tixk’anjela li ch’och’ li ki’isiman wi’ chaq; Xb’aan naq jo’ naq laa’in, li Qaawa’ Dios, yo’yookin, chi jo’kan ink’a’ taaruuq taasutq’iiq li awaatin chi maak’a’ ru; xb’aan naq jo’ chanru na’el sa’ xtz’uumal we tento taatz’aqloq ru.
Jo’kan naq kintiikisi li winq chi elk chaq, ut kink’e sa’ li Awimq Eden sa’ li releb’aal saq’e, eb’ li aanjel aj k’aak’alenel ut jun lochlookil yok’leb’ ch’iich’, li naxsuti rib’ yalaq b’ar re xk’aak’alenkil xb’ehil li che’ re li yu’am.
(Ut a’ineb’ li aatin li kinye re lin moos aj Moises, ut yaaleb’ jo’ chanru ajwi’ nawaj; ut kinyeheb’ eere.
Cheril eerib’ naq maajun winq teek’ut chiru, toj reetal naq texintaqla, ka’ajwi’ chiruheb’ li neke’paab’an.
Amen.)
 Ut laj aAdan ki’ab’in chiru lix yaab’ xkux li Dios, ut kixch’olob’ chiruheb’ li ralal naq te’xjal xk’a’uxl.
Ut laj Adan kiwan wi’chik rik’in li rixaqil, ut a’an kiwan jun xyum, ut aj aSet kixk’e laj Adan choq’ xk’ab’a’.
Ut laj Adan kixnima xloq’al lix k’ab’a’ li Dios; xb’aan naq kixye: Li Dios xxaqab’ choq’ we jalan chik li iyajilb’ej, ruuchil laj Abel, li kikamsiik xb’aan laj Kain.
Ut li Dios kixk’utb’esi rib’ chiru laj Set, ut a’an ink’a’ kixpo’resi xch’ool; kixq’axtesi b’an jun amayej k’ulub’ajel, chanchan laj Abel li ras.
Ut a’an ajwi’ kiyo’la jun ralal, ut aj Enos kixk’e choq’ xk’ab’a’.
Toja’ ut naq ke’ok li winq a’in achixpatz’b’al xk’ab’a’ li Qaawa’, ut li Qaawa’ kirosob’tesiheb’; Ut kitz’iib’aman jun axhuhil li jultikaak, sa’ li kitz’iib’aman wi’ resil, sa’ li raatinob’aal laj Adan, xb’aan naq kik’eeman reheb’ jo’ k’ihal li ke’patz’ok xk’ab’a’ li Dios naq te’tz’iib’aq rik’in li musiq’ej li nak’utuk chi bmusiq’anb’il; Ut xb’aaneb’ a’an ke’tzole’ li ralal xk’ajol chi tz’iib’ak ut chi ilok ru hu, chi wan jun raatinob’aaleb’ li saq ru ut moko muxb’il ta.
Anajwan li aTijonelil ajwi’ a’in, li kiwan chaq sa’ xtiklajik, taawanq ajwi’ sa’ roso’jik li ruchich’och’.
Anajwan li profeetil aatin a’in kixye laj Adan, jo’ chanru ki’eek’asiik xb’aan li aSantil Musiq’ej, ut kik’amman chi tz’iib’anb’il jun bresilal lix xe’toonileb’ li cralal xk’ajol li Dios.
Ut a’in chaq lix dhuhil li jar tasal tenamit re laj Adan, li naxye: Sa’ li kutan naq li Dios kixyo’ob’tesi li winq, jo’ chanru rilob’aal li Dios kixyiib’; Jo’ tz’aqal axjalam-uuch lix xaqalil a’an, li winq ut li ixq bkixyo’ob’tesiheb’, ut kirosob’tesiheb’, ut aj Adan kixk’e choq’ cxk’ab’a’eb’, sa’ li kutan naq ke’yo’ob’tesiik ut ke’ok choq’ yo’yookil daamej sa’ li ch’och’ sa’ xb’een lix exaqleb’aal li roq li Dios.
Ut laj aAdan kiwan xyu’am jun cient rik’in lajeeb’ xka’k’aal chihab’, ut kiyo’la jun ralal jo’ chanru rilob’aal, jo’ chanru bxjalam-uuch a’an, ut aj Set kixk’e choq’ xk’ab’a’.
Ut lix kutan laj Adan, chirix naq kiyo’la laj Set chiru, a’an waqxaqib’ cient chihab’, ut ke’yo’la naab’al li ralal ut xrab’in; Ut chixjunil li kutan kiwan wi’ xyu’am laj Adan a’an b’eleeb’ cient rik’in lajeeb’ xka’k’aal chihab’, ut kikam.
Laj Set kiwan xyu’am jun cient rik’in oob’ chihab’, ut kiyo’la laj Enos choq’ ralal, ut kixye profeetil aatin chiru chixjunil lix kutan, ut kixtzol laj Enos li ralal sa’ lix b’ehil li Dios; jo’kan naq laj Enos kixye ajwi’ profeetil aatin.
Ut laj Set kiwan xyu’am, chirix naq kiyo’la laj Enos chiru, waqxaqib’ cient rik’in wuqub’ chihab’, ut ke’yo’la naab’al li ralal ut xrab’in.
Ut eb’ li ralal xk’ajoleb’ li winq ke’k’ihan rajlankileb’ chiru chixjunil lix b’een li ch’och’.
Ut sa’ li kutan a’an laj Satanas kiwan xnimal lix aawa’b’ejil sa’ xyanqeb’ li winq, ut kijosq’ob’resin sa’ lix ch’ooleb’; ut chalen a’an kichal li pleet ut li hoyok kik’; ut li ruq’ li winq kiwan sa’ xb’een tz’aqal li ras riitz’in, sa’ xk’anjelankil li kamk, sa’ xk’ab’a’eb’ li bmuqmuukil k’anjel, re xsik’b’al li wankilal.
Chixjunil lix kutan laj Set a’an b’eleeb’ cient rik’in kab’laju chihab’, ut kikam.
Ut laj Enos kiwan xyu’am chiru lajeeb’ ro’k’aal chihab’, ut kiyo’la laj aKainan choq’ ralal.
Ut laj Enos ut li rela’eb’ lix tenamit li Dios ke’el chaq sa’ li ch’och’, Xulon nayeeman re, ut ke’wan sa’ jun ch’och’ li yeechi’inb’il, li kixk’e xk’ab’a’ jo’ chanru tz’aqal li ralal, a’ laj Kainan kixk’ab’a’i wi’.
Ut laj Enos kiwan xyu’am, chirix naq kiyo’la laj Kainan chiru, waqxaqib’ cient rik’in o’laju chihab’, ut ke’yo’la naab’al li ralal ut xrab’in.
Ut chixjunil lix kutan laj Enos, a’an b’eleeb’ cient rik’in oob’ chihab’, ut kikam.
Ut laj Kainan kiwan xyu’am chiru lajeeb’ xkaak’aal chihab’, ut kiyo’la laj Mahalaleel choq’ ralal; ut laj Kainan kiwan xyu’am chirix naq kiyo’la laj Mahalaleel chiru, waqxaqib’ cient rik’in ka’k’aal chihab’, ut ke’yo’la ralal ut xrab’in.
Ut chixjunil lix kutan laj Kainan, a’an b’eleeb’ cient rik’in lajeeb’ chihab’, ut kikam.
Ut laj Mahalaleel kiwan xyu’am chiru oob’ xkaak’aal chihab’, ut kiyo’la laj Jared choq’ ralal, ut laj Mahalaleel kiwan xyu’am, chirix naq kiyo’la laj Jared chiru, waqxaqib’ cient rik’in lajeeb’ xka’k’aal chihab’, ut ke’yo’la ralal ut xrab’in.
Ut chixjunil lix kutan laj Mahalaleel a’an waqxaqib’ cient rik’in o’laju ro’k’aal chihab’, ut kikam.
Ut laj Jared kiwan xyu’am jun cient rik’in wiib’ xkaak’aal chihab’, ut kiyo’la laj aEnok choq’ ralal; ut laj Jared kiwan xyu’am, chirix naq kiyo’la laj Enok chiru, waqxaqib’ cient chihab’, ut ke’yo’la ralal ut xrab’in.
Ut laj Jared kixtzol laj Enok sa’ chixjunil lix b’e li Dios.
Ut a’in resilal lix xe’toonileb’ li ralal laj Adan, a’an li aralal li Dios, li ki’aatinak wi’ li Dios ajwi’ rik’in.
Ut a’aneb’ aaj jultikahom re li tiikilal, ut ke’aatinak ut bke’xye profeetil aatin, ut ke’xb’oqeb’ chixjunil li winq, yalaq b’ar, re cte’xjal xk’a’uxl; ut kik’utman li dpaab’ank chiruheb’ li ralal xk’ajoleb’ li winq.
Ut kik’ulman naq chixjunil lix kutan laj Jared a’an b’eleeb’ cient rik’in wiib’ xkaak’aal chihab’, ut kikam.
Ut laj Enok kiwan xyu’am chiru oob’ xkaak’aal chihab’, ut kiyo’la laj aMatusalen choq’ ralal.
Ut kik’ulman naq laj Enok kib’eek sa’ li ch’och’, sa’ xyanqeb’ li tenamit; ut naq yoo chi b’eek, lix Musiq’ li Dios kikub’e chaq sa’ choxa, ut kikana sa’ xb’een.
Ut a’an kirab’i jun xyaab’ kuxej chalen chaq sa’ choxa, li kixye: At Enok, li walal, aatinan jo’ profeet chiru li tenamit a’in, ut ye reheb’—Jalomaq eek’a’uxl, xb’aan naq jo’ka’in naxye li Qaawa’: Laa’in yoo ainjosq’il rik’in li tenamit a’in, ut lochlo xnimal injosq’il chirixeb’, xb’aan naq kawujenaq li raameb’, ut lix bxikeb’ ink’a’ saqen na’ab’in, ut lix naq’eb’ ru cink’a’ najt na’ilok.
Ut chiru xk’ihal li tasal tenamit a’in, chalen chaq sa’ li kutan keb’inyo’ob’tesi wi’, akisach chaq xb’eheb’, ut kine’xtz’eqtaana, ut ke’xsik’ tz’aqal lix na’leb’eb’ sa’ li q’ojyin; ut sa’ xtz’eqb’eetalileb’ ke’xk’uub’ li kamsink, ut ink’a’ ke’xpaab’ li jar taqlahom, li kink’e re laj Adan lix yuwa’eb’.
Jo’kan naq xe’xxaqab’ aatin sa’ b’alaq’, ut rik’in lix axaqab’anb’il aatineb’, ke’xk’am sa’ xb’eeneb’ li kamk; ut jun bxb’alb’a kinkawresi choq’ reheb’ wi ink’a’ neke’xjal xk’a’uxleb’; Ut a’in jun taqlanb’il aatin, li kintaqla chaq sa’ xtiklajik li ruchich’och’, rik’in tz’aqal xtz’uumal we, chalen chaq sa’ xk’ojlajik a’an, ut rik’in xtz’uumaleb’ re lin moos, eb’ laa yuwa’, kintaqla laa’in xyeeb’al, jo’ chanru ajwi’ naq taataqlamanq sa’ li ruchich’och’, toj sa’ lix maril.
Ut naq kirab’i laj Enok li aatin a’in, kixkub’si rib’ chi ch’och’ chiru li Qaawa’, ut ki’aatinak chiru li Qaawa’, ut kixye: K’a’ut naq kintaw usilal sa’ laa wilob’aal, ut yal alin, ut chixjunileb’ li tenamit xik’ nikine’ril; xb’aan naq amoko seeb’in ta chi aatinak; k’a’ut b’i’ naq laa’in laa moos?
Ut li Qaawa’ kixye re laj Enok: Ayu ut b’aanu jo’ katintaqla wi’, ut maajun winq taak’ob’oq aawe.
Te axtz’uumal aawe, ut taanujob’resimanq, ut laa’in tink’e li aatin aawe, xb’aan naq chixjunil li tz’ejwalej wan sa’ wuq’, ut laa’in tinb’aanu jo’ nink’oxla naq us.
Ye re li tenamit a’in: aSik’omaq ru sa’ li kutan a’in k’anjelak chiru li Qaawa’ Dios li kiyiib’ank eere.
K’e reetal, lin Musiq’ wan sa’ aab’een, jo’kan naq chixjunil laa waatin tintiikob’resi ru; ut eb’ li atzuul te’eeleliq chawu, ut eb’ li bnima’ te’risi rib’ sa’ xb’eheb’; ut laa’at tatkanaaq wik’in, ut laa’in aawik’in; jo’kan ut, cchatb’eeq wik’in.
Ut li Qaawa’ kiraatina laj Enok, ut kixye re: Yul lix naq’ aawu rik’in seb’, ut ch’aj wi’chik, ut tat-iloq.
Ut jo’kan kixb’aanu.
Ut a’an kirileb’ li amusiq’ej li kixyo’ob’tesi chaq li Dios; ut kiril ajwi’ li k’a’aq re ru li ink’a’ nak’utun chiru li btz’ejwalejil xnaq’ uhej; ut chalen a’an kiwulak li aatin chi najt sa’ li ch’och’: Jun caj ilol na’leb’ xwaklesi li Qaawa’ choq’ re lix tenamit.
Ut kik’ulman naq laj Enok xko’o sa’ li ch’och’, sa’ xyanqeb’ li tenamit, chi xaqxo sa’ xb’eeneb’ li tzuul ut li taqenaqil na’ajej, ut kixjap re chi kaw xyaab’ xkux, kixch’olob’ xyaalal chirix xmaa’usilal lix k’anjeleb’, ut chixjunileb’ li winq ake’po’e’ xch’ool xb’aan a’an.
Ut koxe’elq chaq chirab’inkil, sa’ xb’eeneb’ li taqenaqil na’ajej, ut ke’xye reheb’ li neke’ilok re li muheb’aal t’ikr, Kanaaqex laa’ex arin ut chek’aak’aleheb’ li muheb’aal t’ikr, naq laa’o tooxik le’ chirilb’al laj ilol na’leb’, xb’aan naq a’an naxye profeetil aatin, ut wan jun jalanil na’leb’ sa’ li ch’och’; chalenaq jun xul winq sa’ qayanq.
Ut naq ke’rab’i, kik’ulman naq maajun winq kixk’e li ruq’ sa’ xb’een; xb’aan naq kichal li xiw sa’ xb’eeneb’ chixjunil li ke’ab’ink re; xb’aan naq a’an kib’eek rik’in li Dios.
Ut kiwulak jun winq rik’in, aj Mahijah xk’ab’a’, ut kixye re: Ye qe chi ch’olch’o anihat, ut b’ar nakatchal chaq?
Ut a’an kixye reheb’: Kinchal chaq sa’ li ch’och’ Kainan, lix ch’och’eb’ lin yuwa’, jun xch’och’il li tiikilal toj sa’ li kutan a’in.
Ut lin yuwa’ kinixtzol sa’ chixjunil lix b’e li Dios.
Ut kik’ulman, naq yookin chaq chi b’eek chalen chaq sa’ li ch’och’ Kainan, chixk’atq li palaw sa’ releb’aal li saq’e, kiwil jun k’utb’esinb’il matk’, ut ilomaq, li choxa kiwil, ut li Qaawa’ ki’aatinak wik’in, ut kixk’e taqlahom we; jo’kan ut, xb’aan li ajom a’in, re xpaab’ankil li taqlahom, ninye li aatin a’in.
Ut laj Enok toj kikana chi aatinak, ut kixye: Li Qaawa’ li ki’aatinak wik’in, a’an ajwi’ li Dios re choxa, ut a’an lin Dios ut lee Dios laa’ex, ut laa’ex was wiitz’inex, ut k’a’ut naq anekek’e eena’leb’ eejunes eerib’, ut neketz’eqtaana li Dios re choxa?
Li choxa kixyiib’ a’an; li aruchich’och’ a’an bxxaqleb’aal li roq; ut re a’an lix k’ojob’ankil.
K’ehomaq reetal, a’an kik’ojob’ank re, jun xk’ihaleb’ li winq kixk’am chaq chiru lix b’een.
Ut chalenaq li kamk sa’ xb’eeneb’ li qayuwa’; a’b’anan naqanaweb’ ru, ut ink’a’ nokoru chixsachb’al xyaalal, ut li xb’een ajwi’ re chixjunil naqanaw ru, a’ laj Adan ajwi’.
Xb’aan naq jun xhuhil li ajultikaak xqatz’iib’a sa’ qayanq, jo’ chanru li k’utb’il eetalil k’eeb’il xb’aan li ru’uj ruq’ li Dios; ut k’eeb’il sa’ tz’aqal li qaatinob’aal.
Ut naq laj Enok kixye li raatin li Dios, eb’ li tenamit ke’siksot, ut ink’a’ ke’ru chi wank chi xaqxo chiru.
Ut a’an kixye reheb’: Rik’in naq akit’ane’ laj Adan, laa’o wanko; ut xb’aan lix t’anik a’an kichal li bkamk; ut laa’o noko’ok choq’ aj tz’aqonel sa’ li rahilal ut li rahil ch’oolejil.
K’ehomaq reetal, chalenaq laj Satanas sa’ xyanqeb’ li ralal xk’ajoleb’ li winq, ut anaraaleheb’ re te’xloq’oni a’an; ut eb’ li winq ak xe’ok choq’ aj brahol tz’ejwalej, aj catawinel, ut jo’keb’ laj tza, ut dtz’apb’ileb’ chaq chiru li rilob’aal li Dios.
A’ut li Dios xk’e chi nawmank chiruheb’ li qayuwa’ naq chixjunileb’ li winq tento te’xjal xk’a’uxl.
Ut a’an kixb’oq laj Adan li qayuwa’ rik’in tz’aqal lix yaab’ xkux, ut kixye: Laa’in li Dios, kinyo’ob’tesi li ruchich’och’, ut eb’ li awinq brub’elaj naq ke’wan sa’ li tz’ejwalej.
Ut kixye ajwi’ re: Wi tatsutq’iiq chaq wik’in, ut tat-ab’inq chiru lix yaab’ inkux, ut tatpaab’anq, ut taajal aak’a’uxl chirix chixjunil li q’etok aatin aab’aan, ut ataakub’eeq aaha’, sa’ ajwi’ li ha’, sa’ lix k’ab’a’ li Walal Junaj Chirib’il, li nujenaq chi busilal ut chi yaal, a’an li cJesukristo, li jun ajwi’ chi dk’ab’a’ej li k’eeb’ilaq rub’el choxa, li taachalq wi’ li ekolb’a-ib’ reheb’ li ralal xk’ajoleb’ li winq, taak’ul li maatan re li Santil Musiq’ej, rik’in xpatz’b’al chixjunil li k’a’aq re ru sa’ lix k’ab’a’ a’an, ut yalaq k’a’ru taapatz’, taak’eemanq aawe.
Ut laj Adan li qayuwa’ kiraatina li Qaawa’, ut kixye: K’a’ut naq eb’ li winq tento te’xjal xk’a’uxl ut te’kub’eeq xha’ sa’ ha’?
Ut li Qaawa’ kixye re laj Adan: K’e reetal, axinkuy aamaak chirix li q’etok aatin xab’aanu sa’ li Awimq Eden.
Xb’aan a’an kiwulak li aatin chi najt sa’ xyanqeb’ li tenamit, naq li aRalal li Dios bkixtoj rix li maak li kiwan chaq sa’ xtiklajik, sa’ li ink’a’ naru wi’ chi sumeek lix maakeb’ li na’b’ej yuwa’b’ej sa’ xb’een xjolomeb’ li calal k’ajolb’ej, xb’aan naq maak’a’ xmajelaleb’ a’an chalen chaq sa’ xk’ojlajik li ruchich’och’.
Ut li Qaawa’ kiraatina laj Adan, ut kixye: Jo’ chanru naq eb’ laa walal aak’ajol neke’sihaak chaq sa’ li amaak, chi jo’kan ajwi’ naq neke’niman, li maak nasihan chaq sa’ xch’ooleb’, ut neke’xyal li bk’a, re naq te’xnaw xraab’al li chaab’il.
Ut k’eeb’il reheb’ xnawb’al b’ar wan li us ut li ink’a’ us; jo’kan naq aj ab’aanuneleb’ xjuneseb’ rib’, ut xink’e eere jun chik chaq’rab’ ut taqlahom.
Jo’kan ut, k’utumaq chiruheb’ lee ralal eek’ajol, naq chixjunileb’ li winq yalaq b’ar tento ate’xjal xk’a’uxl, malaj ut maamin te’ruuq chireechaninkil li rawa’b’ejihom li Dios, xb’aan naq maak’a’ bk’a’ru tz’aj naru chi wank aran, malaj chi cwank chiru li rilob’aal; xb’aan naq sa’ li raatinob’aal laj Adan, dWinq re Santilal a’an lix k’ab’a’, ut lix k’ab’a’ li Junaj Yo’lajenaq chiru, a’an li eRalal li Winq, a’ li Jesukristo ajwi’, jun aj fRaqol Aatin tiik xch’ool, li taachalq sa’ xjachleb’aal ru li kutan.
Jo’kan naq nink’e eere jun taqlahom, naq teek’ut li k’a’aq re ru a’in chi moko ramb’il ta chiruheb’ lee aralal eek’ajol, ut teeye: Naq sa’ xk’ab’a’ li q’etok aatin nachal li t’ane’k, a’ li t’ane’k li nak’amok chaq re li kamk, ut jo’ chanru xexyo’la sa’ li ruchich’och’ rik’in ha’, ut kik’, ut li amusiq’ej, li kinyiib’ chaq, ut chi jo’kan rik’in chaq li bpoqs xex’ok choq’ yo’yookil aamej, chi jo’kan ajwi’ tento ctexyo’laaq wi’chik sa’ li awa’b’ejihom re choxa, rik’in dha’, ut rik’in li Musiq’ej, ut texch’ajob’resiiq rik’in kik’, a’ lix kik’el ajwi’ li Junaj Yo’lajenaq chiwu, re naq taaruuq texsantob’resiiq chaq chiru chixjunil li maak, ut eteeyal xsahil li faatin re junelik yu’am sa’ li ruchich’och’ a’in, ut li junelik yu’am sa’ li ruchich’och’ chalel, a’ li gloq’alil ajwi’ li ink’a’ nakam; Xb’aan naq rik’in li aha’ nekepaab’ li taqlahom; rik’in li Musiq’ej bnatiikob’resiik eeru, ut rik’in li ckik’ dnekexsantob’resiik; Jo’kan naq k’eeb’il chi kanaak eerik’in; li esil ch’olob’anb’il sa’ choxa; laj aK’ojob’anel Ch’oolej, li tuqtuukil k’a’aq re ru re li loq’alil li ink’a’ nakam, li yaal chirix chixjunil li k’a’aq re ru; li k’a’ru nak’ehok xyu’am chixjunil li k’a’aq re ru, li naxkanab’ chi yo’yo chixjunil li k’a’aq re ru, li nanawok re chixjunil li k’a’aq re ru, li nak’amok re chixjunil li wankilal jo’ chanru li chaab’il na’leb’, li uxtaan, li yaal, li tiik ruhil na’leb’, ut li raqb’a-aatin.
Ut anajwan, k’e reetal, ninye aawe: A’in li ak’uub’anb’il na’leb’ re li kolb’a-ib’ choq’ re chixjunileb’ li winq, xb’aan lix kik’el li bJunaj Yo’lajenaq chiwu, li taachalq sa’ xjachleb’aal ru li kutan.
Ut k’e reetal, chixjunil li k’a’aq re ru, wan k’a’ru li chanchan wi’, ut chixjunil li k’a’aq re ru yo’ob’tesinb’il ut yiib’anb’il re axch’olob’ankil inyaalal, li k’a’aq re ru re li yu’am a’in, jo’ ajwi’ li k’a’aq re ru re li musiq’ej; li k’a’aq re ru wan sa’ choxa taqe’q, ut k’a’aq re ru li wan sa’ xb’een li ruchich’och’, ut k’a’aq re ru li wan sa’ li ch’och’, ut k’a’aq re ru li wan rub’el li ch’och’, chixb’een jo’ ajwi’ chirub’el: chixjunil naxch’olob’ inyaalal.
Ut kik’ulman, chirix naq li Qaawa’ kiraatina laj Adan, li qayuwa’, naq laj Adan ki’elajin chiru li Qaawa’, ut kixoke’ chaq xb’aan lix aMusiq’ li Qaawa’, ut kik’ame’ taq’a chi sa’ li ha’, ut kiyokob’aak rub’el li bha’, ut kik’ame’ chaq wi’chik sa’ li ha’.
Ut chi jo’kan kikub’e xha’, ut lix Musiq’ li Dios kikub’e sa’ xb’een, ut chi jo’kan akiyo’la rik’in li Musiq’ej, ut kik’ehe’ xyu’am bsa’ xch’ool sa’ raam, Ut kirab’i jun xyaab’ kuxej chalen chaq sa’ choxa, li kixye: Laa’at akub’sinb’il aaha’ rik’in xam, ut rik’in li Santil Musiq’ej.
A’in li besil ch’olob’anb’il chirix li Yuwa’b’ej, ut li K’ajolb’ej, chalen anajwan ut chi junelik; Ut laa’at wankat jo’ chanru lix ak’anjelil li ani wan chi maak’a’ xtiklajik lix kutan chi moko roso’jik lix chihab’, chalen chaq anchal li junelik q’e kutan toj anchal li junelik q’e kutan chik.
K’e reetal, laa’at ajunajat wik’in, jun ralal li Dios; ut chi jo’kan neke’ru chixjunil chi ok choq’ bwalaleb’.
Amen.
 Ut chixjunil lix kutan laj Enok, a’an kaahib’ cient rik’in lajeeb’ xka’k’aal chihab’.
Ut kik’ulman naq laj aMatusalen, li ralal laj Enok, ink’a’ kik’ame’, re naq taaruuq chi tz’aqlok ru lix sumwank li Qaawa’, li ki’ok wi’ rik’in laj Enok; xb’aan naq chi yaal ki’ok sa’ sumwank rik’in laj Enok naq laj Noe taa’elq chaq sa’ ruuchinihom lix juruch’.
Ut kik’ulman naq laj Matusalen kixch’olob’ jo’ profeet naq sa’ xjuruch’ a’an taa’elq chaq chixjunil li awa’b’ejihom sa’ li ruchich’och’ (sa’ xk’ab’a’ laj Noe), ut kixnima xloq’al xjunes.
Ut kichal jun nimla we’ej sa’ li ch’och’, ut li Qaawa’ kixmajewa li ch’och’ rik’in jun rahil majewank, ut naab’al reheb’ li ani wankeb’ chi sa’ ke’kam.
Ut kik’ulman naq laj Matusalen kiwan xyu’am jun cient rik’in wuqub’ ro’k’aal chihab’, ut kiyo’la laj Lamek choq’ ralal; Ut laj Matusalen kiwan xyu’am, chirix naq kiyo’la laj Lamek chiru, wuqub’ cient rik’in wiib’ ro’k’aal chihab’, ut ke’yo’la ralal ut xrab’in; Ut chixjunil lix kutan laj Matusalen a’an b’eleeb’ cient rik’in b’eleeb’ xkaak’aal chihab’, ut kikam.
Ut laj Lamek kiwan xyu’am jun cient rik’in wiib’ ro’k’aal chihab’, ut kiyo’la jun ralal, Ut aj aNoe kixk’e choq’ xk’ab’a’, ut kixye: Li alalb’ej a’in tixk’ojob’ qach’ool chirix li qak’anjel ut lix tawajihom li quq’, xb’aan li ch’och’ li bxmajewa li Qaawa’.
Ut laj Lamek kiwan xyu’am, chirix naq kiyo’la laj Noe chiru, oob’ cient rik’in o’laju ro’k’aal chihab’, ut ke’yo’la ralal ut xrab’in; Ut chixjunil lix kutan laj Lamek a’an wuqub’ cient rik’in wuqlaju xkaak’aal chihab’, ut kikam.
Ut laj Noe kaahib’ cient rik’in lajeeb’ roxk’aal chihab’ xyu’am, ut kiyo’la laj aJafet choq’ ralal; ut wiib’ roxk’aal chihab’ chik chirix a’an kiyo’la laj bSem choq’ ralal rik’in li kiwan chaq choq’ xna’ laj Jafet; ut naq oob’ cient chihab’ xyu’am kiyo’la laj cKam choq’ ralal.
Ut laj aNoe ut eb’ li ralal bke’ab’in chiru li Qaawa’, ut ke’xk’e xxikeb’, ut a’eb’ chaq li cralal li Dios kiyeeman reheb’.
Ut naq eb’ li winq a’in ke’ok chi k’ihank chiru lix b’een li ch’och’, ut ke’yo’la rab’inb’ej chiruheb’, eb’ li aralaleb’ li winq ke’rileb’ li rab’inb’ej a’an naq chaq’aleb’ ru, ut ke’xk’am rixaqileb’, a’ yaal li ke’xsik’eb’ chaq ru.
Ut li Qaawa’ kixye re laj Noe: Eb’ lix rab’ineb’ laa walal axe’xk’ayi rib’eb’; xb’aan naq k’e reetal, lochlo lin josq’il chirixeb’ li ralaleb’ li winq, xb’aan naq ink’a’ te’ab’inq chiru lix yaab’ inkux.
Ut kik’ulman naq laj Noe ki’aatinak jo’ profeet, ut kixk’ut li k’a’aq re ru re li Dios, jo’ chanru ajwi’ kiwan chaq sa’ xtiklajik.
Ut li Qaawa’ kixye re laj Noe: Lin Musiq’ moko junelik ta atixyal xq’e rik’in li winq, xb’aan naq a’an tixnaw naq chixjunil li btz’ejwalej taakamq; toj jun cient rik’in junmay chihab’aq xkutan; ut wi eb’ li winq ink’a’ neke’xjal xk’a’uxl, laa’in tintaqla li cb’uut’iha’ sa’ xb’eeneb’.
Ut sa’eb’ li kutan a’an ke’wan li axninqal roq winq sa’ xb’een li ruchich’och’, ut eb’ a’an ke’xsik’ laj Noe re risinkil lix yu’am; a’b’anan li Qaawa’ kiwan rik’in laj Noe, ut lix bwankil li Qaawa’ kiwan sa’ xb’een.
Ut li Qaawa’ akixk’ojob’ laj bNoe jo’ chanru tz’aqal lix ck’anjelil, ut kixtaqla naq taaxik ut dtixch’olob’ lix Evangelio chiruheb’ li ralal xk’ajoleb’ li winq, jo’ chanru ajwi’ kik’eeman re laj Enok.
Ut kik’ulman naq laj Noe kixb’oqeb’ li ralal xk’ajoleb’ li winq re ate’xjal xk’a’uxl; a’b’an moko ke’ab’in ta chiru li raatin; Ut jo’kan ajwi’, chirix naq ke’rab’i chaq, ke’chal chiru, ut ke’xye: K’e reetal, laa’o li ralal li Dios; ma ink’a’ tab’i’ xqak’ul choq’ qe lix rab’ineb’ li winq?
Ut ma ink’a’ yooko chi awa’ak ut chi uk’ak, ut chi sumlaak ut chi sumub’aak?
Ut eb’ li qixaqil neke’rala alal k’ajolb’ej choq’ qe, ut a’aneb’ xninqaleb’ ru winq, li chanchaneb’ li winq najter chaq, li winq q’axal na’nookeb’ ru.
Ut moko ke’ab’in ta chiru li raatin laj Noe.
Ut li Dios kiril naq lix amaa’usilaleb’ li winq ak xniman chaq sa’ li ruchich’och’; ut li junjunq chi winq taqsinb’il rik’in li atawanb’il sa’ bxk’oxlahom xch’ool, li junes ink’a’ us rajlal.
Ut kik’ulman naq laj Noe toj kiwan chi ajultikank aatin chiru li tenamit, ut kixye: Chex’ab’inq, ut k’ehomaq eexik rik’in li waatin; aChexpaab’anq ut chejal eek’a’uxl chirix lee maak ut bchikub’eeq eeha’ sa’ lix k’ab’a’ li Jesukristo, li Ralal li Dios, jo’ chanruheb’ ajwi’ li qayuwa’, ut teek’ul li Santil Musiq’ej, re naq taawanq chi ck’utk’u choq’ eere chixjunil li k’a’aq re ru; wi ut ink’a’ nekeb’aanu a’in, taachalq li b’uut’iha’ sa’ eeb’een; a’b’anan moko ke’ab’in ta chiru.
Ut kijale’ xk’a’uxl laj Noe, ut kiraho’ xch’ool naq li Qaawa’ kixyiib’ chaq li winq sa’ xb’een li ruchich’och’, ut kiraho’ sa’ raam xb’aan.
Ut li Qaawa’ kixye: Laa’in atinsach li winq li kinyo’ob’tesi, chiru chaq lix b’een li ch’och’, li winq jo’ ajwi’ li xul, ut li k’a’ru naxjukuki rib’, ut laj xik’anel xul rub’el choxa; xb’aan naq jaljo xk’a’uxl laj Noe naq keb’inyo’ob’tesi chaq, ut naq keb’inyiib’ chaq; ut a’an x’elajin chiwu; xb’aan naq xe’xsik’ lix yu’am.
Ut chi jo’kan laj Noe kixtaw ausilal sa’ rilob’aal li Qaawa’; xb’aan naq laj Noe a’an jun winq tiik xna’leb’, ut btz’aqal re ru a’an sa’ lix tasalil tenamit; ut ckib’eek rik’in li Dios, jo’ ke’xb’aanu ajwi’ roxichaleb’ li ralal, laj Sem, laj Kam, ut laj Jafet.
Li ruchich’och’ kiwan chi apo’jenaq chiru li Dios, ut nujenaq rik’in li raaxiik’.
Ut li Dios ki’ilok chiru li ruchich’och’, ut k’ehomaq reetal, po’jenaq chaq, xb’aan naq chixjunil li tz’ejwalej ak xpo’ lix b’ehil sa’ xb’een li ruchich’och’.
Ut li Dios kixye re laj Noe: Chalenaq li roso’jik chixjunil li tz’ejwalej chiwu, xb’aan naq li ruchich’och’ nujenaq chi raaxiik’, ut k’e reetal, atinsach chixjunil li tz’ejwalej sa’ xb’een chaq li ruchich’och’.
